<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१५ सामन्तकूटवण्णना on पाळिषु विश्वासटिप्पणयो</title>
    <link>https://vishvAsa.github.io/pALi/12_sihaLa-gantha-sangaho/15_sAmantakUTavaNNanA/</link>
    <description>Recent content in &#43;१५ सामन्तकूटवण्णना on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/12_sihaLa-gantha-sangaho/15_sAmantakUTavaNNanA/index.xml" rel="self" type="application/rss+xml" />
    <item>
      <title>० समन्तकूटवण्णना</title>
      <link>https://vishvAsa.github.io/pALi/12_sihaLa-gantha-sangaho/15_sAmantakUTavaNNanA/0_samantakUTavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/12_sihaLa-gantha-sangaho/15_sAmantakUTavaNNanA/0_samantakUTavaNNanA/</guid>
      <description>&lt;p&gt;समन्तकूटवण्णना&lt;br&gt;&#xA;॥नमो तस्स भगवतो अरहतो सम्मासम्बुद्धस्स॥&lt;br&gt;&#xA;१.&lt;br&gt;&#xA;सततवितत कित्तिं धस्तकन्दप्पदप्पम्&lt;br&gt;&#xA;तिभवहितविधानं सब्बलोकेककेतुं,&lt;br&gt;&#xA;अमितमतिमनग्घं सन्तिदं मेरुसारम्&lt;br&gt;&#xA;सुगतमहमुदारं रूपसारं नमामि।&lt;br&gt;&#xA;२.&lt;br&gt;&#xA;हतदुरिततुसारं मोहपङ्कोपतापम्&lt;br&gt;&#xA;मनकमलविकासं जन्तुनं सेसकानं,&lt;br&gt;&#xA;कुमतिकुमुदनासं बुद्धपुब्बाचलग्गा&lt;br&gt;&#xA;उदितमहमुदारं धम्मभानुं नमामि।&lt;br&gt;&#xA;३.&lt;br&gt;&#xA;सकलविमलसीलं धुतपापारिजालम्&lt;br&gt;&#xA;सुरनरमहनीयं पाहुनेय्याहुनेय्यं,&lt;br&gt;&#xA;उजुपथपटिपन्‍नं पुञ्‍ञखेत्तं जनानम्&lt;br&gt;&#xA;गणमहमभिवन्दे सारदं सादरेन।&lt;br&gt;&#xA;४.&lt;br&gt;&#xA;इति कळित पणामा हन्त्व सब्बोपसग्गे&lt;br&gt;&#xA;सुगतविमल पादम्भोजसम्पात पूतं,&lt;br&gt;&#xA;सुमनसिखरिराजं वण्णयिस्सं सुरानम्&lt;br&gt;&#xA;वसति मतुलमेतं साधुजन्तु सुणन्तु।&lt;br&gt;&#xA;५.&lt;br&gt;&#xA;सवणा लपना चेव सतिया चापि वन्दना,&lt;br&gt;&#xA;यस्स सम्मा सुखी होती निब्बाणञ्‍चाधिगच्छति।&lt;br&gt;&#xA;६.&lt;br&gt;&#xA;तस्मा सप्पुरिसेहे’दं पत्थेन्तेहि तिसम्पदं,&lt;br&gt;&#xA;सवणीयञ्हि साधूहि अचिक्खित्तेन चेतसा।&lt;br&gt;&#xA;७.&lt;br&gt;&#xA;यो लोकतिलको नाथो पूरेत्वा दस पारमी,&lt;br&gt;&#xA;जातोसि तुसिते काये सन्तुसितो’ति विस्सुतो।&lt;br&gt;&#xA;८.&lt;br&gt;&#xA;आराधितो सुरादीहि कालो मारिस ते अयं,&lt;br&gt;&#xA;तिण्णो तारयिमं लोकं बहू अप्परजक्खका।&lt;br&gt;&#xA;९.&lt;br&gt;&#xA;एतदत्थाय ते वीर पूरिता दस पारमी,&lt;br&gt;&#xA;बाहुं पितुस्स पुत्तो’व लोको आलम्बते तुवं।&lt;br&gt;&#xA;१०.&lt;br&gt;&#xA;तेसं तं वचनं सुत्वा महासत्तो महामती,&lt;br&gt;&#xA;विलोकने विलोकेत्वा पञ्‍चामल विलोचनो।&lt;br&gt;&#xA;११.&lt;br&gt;&#xA;जम्बुदीपग्गकमले कण्णिका’व मनोरमा,&lt;br&gt;&#xA;पुरी कपिळवत्थू’सि विसाणा’व सुधासिनं।&lt;br&gt;&#xA;१२.&lt;br&gt;&#xA;सिङ्गीनिक्खमयाभास तुङ्गसिङ्गसमङ्गिता,&lt;br&gt;&#xA;मणिसीहपञ्‍जराकिण्ण पासादा यत्थ भासरे।&lt;br&gt;&#xA;१३.&lt;br&gt;&#xA;सघने गगने निच्‍चं सतेरतसतानि’व,&lt;br&gt;&#xA;अनिलेरितपज्‍जोत सोण्णकेतु अहू यहिं।&lt;br&gt;&#xA;१४.&lt;br&gt;&#xA;जनानं नीलनेत्तेहि वदनेहि तु या पुरी,&lt;br&gt;&#xA;मधुपालिसमोनद्ध कञ्‍जिनी सिरिमावहे।&lt;br&gt;&#xA;१५.&lt;br&gt;&#xA;रङ्गतुङ्गतुरङ्गेहि गज्‍जितेहि च या पुरी,&lt;br&gt;&#xA;सघोसुत्तुङ्गकल्‍लोल लोलसागरसन्तिभा।&lt;br&gt;&#xA;१६.&lt;br&gt;&#xA;अव्हमाना’व देवानं पुरलख्या भुजा इव,&lt;br&gt;&#xA;मन्दानिलेरिता तुङ्ग नानारागद्धजा यहिं।&lt;br&gt;&#xA;१७.&lt;br&gt;&#xA;नानावेसधरा यस्मिं नानाभूसण भूसिता,&lt;br&gt;&#xA;नानासम्पत्तिसंयुत्ता नानाविज्‍जासु पारगा।&lt;br&gt;&#xA;१८.&lt;br&gt;&#xA;नवयोब्बन उद्दामा रूपेन च मनोहरा,&lt;br&gt;&#xA;सच्‍चेसु निरता निच्‍चं अनक्‍कुट्ठकुला सियुं।&lt;br&gt;&#xA;१९.&lt;br&gt;&#xA;निच्‍चं कीळा विदद्धाहि नरनारीहि सेविता,&lt;br&gt;&#xA;या पुरी साधुरूपा’सि मधुरालापिनीहि च।&lt;br&gt;&#xA;२०.&lt;br&gt;&#xA;तस्मिं सद्धादयोपेत ओक्‍काककुलकेतुको,&lt;br&gt;&#xA;सुद्धोदनव्हयो आसी विस्सुतो भुवनत्तये।&lt;br&gt;&#xA;२१.&lt;br&gt;&#xA;यस्सङ्घिकमले सब्ब भुभुजानं महीतले,&lt;br&gt;&#xA;किरीटमणिहिङ्गालि कीळन्ती’व निरन्तरं।&lt;br&gt;&#xA;२२.&lt;br&gt;&#xA;यस्स पत्थटतेजेन पुरनेतापि दिवाकरो,&lt;br&gt;&#xA;वहनीच’म्बरे लीलं ओसधीपतिनो दिवा।&lt;br&gt;&#xA;२३.&lt;br&gt;&#xA;यस्स दानप्पवाहो तु नानायाचक जन्तुनं,&lt;br&gt;&#xA;मनोदधीसु वेलन्तेतिक्‍कमन्तोव सत्ततं।&lt;br&gt;&#xA;२४.&lt;br&gt;&#xA;मतिया सुरमन्तीव धनेन धनदो विय,&lt;br&gt;&#xA;रूपेन कुसुमेसु’व यो जुम्हति महीतले।&lt;br&gt;&#xA;२५.&lt;br&gt;&#xA;तस्साभिसित्ता रज्‍जेन महामायाति विस्सुता,&lt;br&gt;&#xA;चन्दिका विय चन्दस्स गिरिराजा’व कपालितो।&lt;br&gt;&#xA;२६.&lt;br&gt;&#xA;लक्खी’व वासुदेवस्स सीता’व रामराजिनो,&lt;br&gt;&#xA;महेसीसि वरारोहा सुन्दरी सुन्दराधरा।&lt;br&gt;&#xA;२७.&lt;br&gt;&#xA;तस्सा कुच्छिकरण्डम्हि अनग्घरतनं विय,&lt;br&gt;&#xA;खत्तिंसाहि निमित्तेहि विम्हापेन्तो सदेवकं।&lt;br&gt;&#xA;२८.&lt;br&gt;&#xA;सितम्बुजकरो सन्तो सितेभच्छापको विय,&lt;br&gt;&#xA;कत्वा पदक्खिणं मातु पटिसन्धिमगण्हि सो।&lt;br&gt;&#xA;२९.&lt;br&gt;&#xA;दसेकादसमासेन तस्सेवं आसि चेतना,&lt;br&gt;&#xA;पस्सितुं सकञातीनं गन्त्वान नगरं तदा।&lt;br&gt;&#xA;३०.&lt;br&gt;&#xA;निवेदेत्वा तमत्थं सा रञ्‍ञो तेन सुसज्‍जिते,&lt;br&gt;&#xA;सपरिच्छदा तदा मग्गे गच्छन्ति अन्तरापथे।&lt;br&gt;&#xA;३१.&lt;br&gt;&#xA;देवतानं मनोनन्दकर नन्दन सन्‍निभं,&lt;br&gt;&#xA;दिस्वान लुम्बिनिं नाम उय्यानं मननन्दनं।&lt;br&gt;&#xA;३२.&lt;br&gt;&#xA;तस्मिं कीळितुमुस्साहा पविसित्वान तं वनं,&lt;br&gt;&#xA;कीळन्ति उपगन्त्वान मङ्गलं सालपादपं।&lt;br&gt;&#xA;३३.&lt;br&gt;&#xA;विलोल पल्‍लवाकिण्णं सुफुल्‍लकुसुमोनतं,&lt;br&gt;&#xA;गहेत्वा सालसाखं सा सुरत्तकर पल्‍लवा।&lt;br&gt;&#xA;३४.&lt;br&gt;&#xA;देवेहि गहिता’रक्खा महमाने सदेवके,&lt;br&gt;&#xA;जनेसि तनयं माया तत्रट्ठा लोकलोचनं।&lt;br&gt;&#xA;३५.&lt;br&gt;&#xA;ब्रह्मानो लोकपाला च मनुस्सा कमतो तदा,&lt;br&gt;&#xA;सोण्णजालाजिनादीहि गण्हिंसु जननन्दनं।&lt;br&gt;&#xA;३६.&lt;br&gt;&#xA;महिं पतिट्ठितो धीरो पस्सित्वान ततो दिसा,&lt;br&gt;&#xA;उत्तराभिमुखो सत्तपदं गण्त्वा’म्बुजे ठितो।&lt;br&gt;&#xA;३७.&lt;br&gt;&#xA;दिसन्तमवलोकेत्वा सुफुल्‍लम्बुजलोचनो,&lt;br&gt;&#xA;निच्छारेसासभिं वाचं अग्गो सेट्ठो’तिआदिना।&lt;br&gt;&#xA;३८.&lt;br&gt;&#xA;ब्रह्मामरनरादीहि पूजितो च नमस्सितो,&lt;br&gt;&#xA;कमेन अभिवड्ढन्तो जुण्हपक्खे ससी यथा।&lt;br&gt;&#xA;३९.&lt;br&gt;&#xA;ब्रह्मूनं छत्तछायाय मन्दारकुसुमन्तरे,&lt;br&gt;&#xA;सानन्दामन्ददेवेहि धुतचामरमज्झगो।&lt;br&gt;&#xA;४०.&lt;br&gt;&#xA;दिब्बेहि रूपसद्देहि गन्धेहि च रसेहि च,&lt;br&gt;&#xA;फोट्ठब्बेहि च दिब्बेहि मोदमानो अनेकधा।&lt;br&gt;&#xA;४१.&lt;br&gt;&#xA;दिब्बेहि रमणीयेहि नच्‍चेहि वादितेहि च,&lt;br&gt;&#xA;पदानेकसहस्सेहि थूयमानगुणाकरो।&lt;br&gt;&#xA;४२.&lt;br&gt;&#xA;पत्वा सोळसमं वस्सं ञातिसङ्घस्स मज्झगो,&lt;br&gt;&#xA;दस्सेत्वा’सेससिप्पं तं लोके विज्‍जति यं तदा।&lt;br&gt;&#xA;४३.&lt;br&gt;&#xA;ञातिसङ्घं पमोदेन्तो देवे च मनुजे’पि च,&lt;br&gt;&#xA;लद्धा यसोधरं देविं’नुकूलं जातिजातियं।&lt;br&gt;&#xA;४४.&lt;br&gt;&#xA;सोण्णदप्पणसङ्कास सोम्मानन विभुसितं,&lt;br&gt;&#xA;नीलनीरजसङ्कास विसालायत लोचनं।&lt;br&gt;&#xA;४५.&lt;br&gt;&#xA;सिङ्गारमन्दिरद्वारे धजोपमभमुद्वयं,&lt;br&gt;&#xA;हेमकाहलसङ्कास नासिकं रूपलक्खिया&lt;br&gt;&#xA;४६.&lt;br&gt;&#xA;नीलवेल्‍लितधम्मिल्‍ल जिमुतोभय कोटियं,&lt;br&gt;&#xA;निच्‍चविज्‍जुल्‍लताचक्‍क मनुञ्‍ञकण्णपासकं।&lt;br&gt;&#xA;४७.&lt;br&gt;&#xA;सातकुम्भनिभाभास पयोधरघटद्वं,&lt;br&gt;&#xA;सुवण्णद्दितटायात निज्झराकारहारकम्&lt;br&gt;&#xA;४८.&lt;br&gt;&#xA;देहदेवद्दुमालम्ब पारोहाभभुजद्वयं,&lt;br&gt;&#xA;अङ्गुलीपल्‍लवन्तम्बु बिन्दुचारु नखावलिं।&lt;br&gt;&#xA;४९.&lt;br&gt;&#xA;देहमालालिमालाभ रोमराजिविराजितं,&lt;br&gt;&#xA;रूपण्णवतरङ्गाह वलित्तय विचित्तकं।&lt;br&gt;&#xA;५०.&lt;br&gt;&#xA;सोण्णरम्भासमावट्ट पिणोरुद्वय सुन्दरं,&lt;br&gt;&#xA;सन्‍निरकलिकाकार चारुजङ्घा विभूसितं।&lt;br&gt;&#xA;५१.&lt;br&gt;&#xA;पच्‍चक्खरूपलक्खिञ्‍च लीलानिचय सन्‍निभं,&lt;br&gt;&#xA;गुणानमाकरं साधु वेलंव रतिसागरे।&lt;br&gt;&#xA;५२.&lt;br&gt;&#xA;कन्तो वसन्तराजा’व कन्दप्पो’व सुरूपवा,&lt;br&gt;&#xA;ससी’व दस्सनीयो च सूरियो विय तेजवा।&lt;br&gt;&#xA;५३.&lt;br&gt;&#xA;अचलत्तेन मेरूव गम्भीरेनण्णवो विय,&lt;br&gt;&#xA;ब्रह्मस्सरो पियंवादी पञ्ग्ञाय च अनूपमो।&lt;br&gt;&#xA;५४.&lt;br&gt;&#xA;वसन्तो सो महावीरो पुरस्मिं कपिलव्हये,&lt;br&gt;&#xA;दिस्वा निमित्ते चतुरो उय्यान गमनञ्‍जसे।&lt;br&gt;&#xA;५५.&lt;br&gt;&#xA;पब्बज्‍जाभिरतो नाथो गन्त्वा उय्यानभूमियं,&lt;br&gt;&#xA;सुफुल्‍लचम्पकासोक नागादा’गेहि मण्डितं।&lt;br&gt;&#xA;५६.&lt;br&gt;&#xA;फुल्‍लपङ्कज कळ्हार जलाजलय सताकुलं,&lt;br&gt;&#xA;मन्दमन्दानिलायात नानामोदेहि वासितं।&lt;br&gt;&#xA;५७.&lt;br&gt;&#xA;सरा सरं समायात मधुब्बत निसेवितं,&lt;br&gt;&#xA;फलपुप्फरसुद्दाम द्विज सङ्घ निकूजितं।&lt;br&gt;&#xA;५८.&lt;br&gt;&#xA;नच्‍चन्त मत्तमोरानं निच्‍चं मण्डपसन्तिभं,&lt;br&gt;&#xA;दिब्बन्त मिगसग्घानं कीळामण्डप सन्‍निभं।&lt;br&gt;&#xA;५९.&lt;br&gt;&#xA;समीर सिसिरोदार धारासीकर वारिहि,&lt;br&gt;&#xA;धारामण्डप पन्तीहि जनानन्दकरं वरं।&lt;br&gt;&#xA;६०.&lt;br&gt;&#xA;उय्यानवनमागम्म देवराजाव नन्दनं,&lt;br&gt;&#xA;कीळन्तो निजपुत्तस्स सुत्वान जातसासनं।&lt;br&gt;&#xA;६१.&lt;br&gt;&#xA;निवत्तो विस्सकम्मेन सहस्सक्खोव भूसितो,&lt;br&gt;&#xA;पुरं पविसमानोव किसा गोतमि भासितं।&lt;br&gt;&#xA;६२.&lt;br&gt;&#xA;सुत्वान निब्बुतपदं तदा चित्तानुकूलकं,&lt;br&gt;&#xA;सन्तुट्ठो सानुरागो च लक्खग्घं तारभासुरं।&lt;br&gt;&#xA;६३.&lt;br&gt;&#xA;हारं तिस्साय पेसेत्वा गन्त्वान सकमन्दिरं,&lt;br&gt;&#xA;देवराजविलासेन निसीदि पवरासने।&lt;br&gt;&#xA;६४.&lt;br&gt;&#xA;अथागम्म तदा नेकनाटिका परिवारयुं,&lt;br&gt;&#xA;वज्‍जन्ति भेरियो तासु पग्गय्ह काचि नारियो।&lt;br&gt;&#xA;६५.&lt;br&gt;&#xA;नानालयसमाकिण्णं गीतं गायन्ति काचि’पि,&lt;br&gt;&#xA;धमन्ति सुसिरं काचि काचि वादेन्ति तन्तियो।&lt;br&gt;&#xA;६६.&lt;br&gt;&#xA;चारु बिम्बाधरारम्म पयोधरभरा सुभा,&lt;br&gt;&#xA;विसालायत नीलक्खा सोमसोम्मानना तदा।&lt;br&gt;&#xA;६७.&lt;br&gt;&#xA;नच्‍चन्ति पुरतो तस्स भेरिमण्डल मज्झगा,&lt;br&gt;&#xA;देवकञ्‍ञाव रङ्गम्ही रसभावनिरन्तरं।&lt;br&gt;&#xA;६८.&lt;br&gt;&#xA;दिस्वान सो तमच्छरियं विरत्तो विसये तदा,&lt;br&gt;&#xA;उरत्ताळञ्‍च अद्दक्खि सब्बन्तं भेरिताळनं।&lt;br&gt;&#xA;६९.&lt;br&gt;&#xA;परिदेवं’चुपट्ठासि गीतं संसारसागरे,&lt;br&gt;&#xA;वायुवेग विकारं’व नच्‍चं चिन्तेसि नायको।&lt;br&gt;&#xA;७०.&lt;br&gt;&#xA;’कदाहं घरमोस्सज्‍ज पब्बज्‍जासिरि मुब्बहे?’&lt;br&gt;&#xA;इच्‍चेवं चिन्तयन्तो सो सुपन्तोव सयी तहिं।&lt;br&gt;&#xA;७१.&lt;br&gt;&#xA;’यं निस्साय मयं एत्थ नच्‍चगीतेसु व्यावटा,&lt;br&gt;&#xA;सो’यं’दानि सुपी’ अम्हे कस्सदानि करोम तं?।&lt;br&gt;&#xA;७२.&lt;br&gt;&#xA;इति चिन्तिय ते तत्थ तुरियेसु सके सके,&lt;br&gt;&#xA;आलम्बा सयिता कञ्‍ञा सुसञ्‍ञाञ्‍ञमनिस्सिता।&lt;br&gt;&#xA;७३.&lt;br&gt;&#xA;खादन्ति काचि दन्तानि काचि लाला वहन्तियो,&lt;br&gt;&#xA;काचि रुदन्तियो तत्थ विलपन्ति अथा’परा।&lt;br&gt;&#xA;७४.&lt;br&gt;&#xA;काकच्छन्ति’पि सेम्हम्पि गिलन्ति च चमन्ति च,&lt;br&gt;&#xA;करोन्ति नादं नासाय घरू’ति च खिपन्ति च।&lt;br&gt;&#xA;७५.&lt;br&gt;&#xA;मुत्तयन्ति तदा काचि रहस्सं विचरन्ति च,&lt;br&gt;&#xA;दुग्गन्धं वाति तं ठानं सुसानं आमकं यथा।&lt;br&gt;&#xA;७६.&lt;br&gt;&#xA;पबुद्धो अड्ढरत्तम्हि गते तत्थ निसीदिय,&lt;br&gt;&#xA;अद्दक्खि तासं नेकानि विकारानि तहिं तदा।&lt;br&gt;&#xA;७७.&lt;br&gt;&#xA;तस्सेवं पेक्खमानस्स भवे संविग्गचेतसो,&lt;br&gt;&#xA;आदित्तंव उपट्ठासि मने खलु भवत्तयं।&lt;br&gt;&#xA;७८.&lt;br&gt;&#xA;दावानल समादित्त महारञ्‍ञायथा गजो,&lt;br&gt;&#xA;तथेवासि नरिन्दस्स गेहतो गमने मती।&lt;br&gt;&#xA;७९.&lt;br&gt;&#xA;ततो वुट्ठाय सयना करोन्तो अभिनिक्खमं,&lt;br&gt;&#xA;वितक्‍केसि महाराजा पस्सितुं सकमत्रजं।&lt;br&gt;&#xA;८०.&lt;br&gt;&#xA;पविसित्वा ततो गब्भं सनिकं सन्तमानसो,&lt;br&gt;&#xA;पस्सित्वा सह पुत्तेन निद्दायन्तिं यसोधरं।&lt;br&gt;&#xA;८१.&lt;br&gt;&#xA;चिरागतं महापेमं धारयं सकमानसे,&lt;br&gt;&#xA;बुद्धो हुत्वापि’मं सक्‍का पस्सितुं इति चिन्तिय।&lt;br&gt;&#xA;८२.&lt;br&gt;&#xA;गतो नाथो ततो ठाना बोधिया बद्धमानसो&lt;br&gt;&#xA;तदहेवासि बुद्धोति कामुको को न चिन्तये।&lt;br&gt;&#xA;८३.&lt;br&gt;&#xA;सिनेरु मुद्धरन्तोव पादुद्धरिय निक्खमं,&lt;br&gt;&#xA;छन्‍नमाहूय आनीतं कन्थकं तुरगाधिपं।&lt;br&gt;&#xA;८४.&lt;br&gt;&#xA;अस्सराजं तमारुय्ह सह छन्‍नेन रत्तियं,&lt;br&gt;&#xA;देवेहि विवटद्वरा पटिपज्‍जि महापथं।&lt;br&gt;&#xA;८५.&lt;br&gt;&#xA;चक्‍कवाळेसु नेकेसु देवता सुसमागता,&lt;br&gt;&#xA;दीपधूपद्धजेहे च गन्धमालेहि पूजयुं।&lt;br&gt;&#xA;८६.&lt;br&gt;&#xA;पुरतो सट्ठीसहस्सानि दण्डदीपानि धारयुं,&lt;br&gt;&#xA;तथा दक्खिणपस्सम्हि वामपस्से च पच्छतो।&lt;br&gt;&#xA;८७.&lt;br&gt;&#xA;गगना पुप्फवस्सानि वस्सापेसुं छ देवता,&lt;br&gt;&#xA;मन्दारवं कोकनदं सुगन्धं चित्तपाट लिं।&lt;br&gt;&#xA;८८.&lt;br&gt;&#xA;चम्पका सोक पुन्‍नाग नागपूगाग सम्भवं,&lt;br&gt;&#xA;मालतीवस्सिकीयादी नानावल्‍लीहि सम्भवं।&lt;br&gt;&#xA;८९.&lt;br&gt;&#xA;पदुमुप्पल कलहार कुमुदाद्याम्बु सम्भवं,&lt;br&gt;&#xA;सुगन्धमधु मत्ताहि छप्पदालीहि कूजितं।&lt;br&gt;&#xA;९०.&lt;br&gt;&#xA;पुप्फवस्सं पवस्सित्थ तिंसयोजनमञ्‍जसे,&lt;br&gt;&#xA;पसत्तो तत्थ तुरगो दुक्खतो अगमी तदा।&lt;br&gt;&#xA;९१.&lt;br&gt;&#xA;एवं पूजाविधानेहि गन्त्वा’नोमं महानदिं,&lt;br&gt;&#xA;सितसेकत सङ्किण्णं बहुमीनकुलाकुलं।&lt;br&gt;&#xA;९२.&lt;br&gt;&#xA;तीरट्ठो पस्सि सो धीरो गङ्गानारिं रसावहं,&lt;br&gt;&#xA;करोन्तिं वीचिबाभाति एणेपुप्फोपहारकं।&lt;br&gt;&#xA;९३.&lt;br&gt;&#xA;अस्सेन तं महानोमं लङ्घापेत्वा महामती,&lt;br&gt;&#xA;परतीरे पतिट्ठासि विमले वालुका तले।&lt;br&gt;&#xA;९४.&lt;br&gt;&#xA;पब्बजितुं मयेत्थेव युत्तं नो मे पपञ्‍चितुं,&lt;br&gt;&#xA;इति चिन्तिय ओभाय धारिताभरणानि सो।&lt;br&gt;&#xA;९५.&lt;br&gt;&#xA;छन्‍नस्स पटियादेत्वा कन्थकञ्‍च हयाधिपं,&lt;br&gt;&#xA;निसितं खग्गमुग्गय्ह समोलिं छिन्दि कुन्तलं।&lt;br&gt;&#xA;९६.&lt;br&gt;&#xA;एवमावज्‍जयं नाथो सचे’हं सुगतो भवे,&lt;br&gt;&#xA;तिट्ठतु गगने गन्त्वा इति उक्खिपि च’म्बरं।&lt;br&gt;&#xA;९७.&lt;br&gt;&#xA;ततो सक्‍को महग्घेन मणिचङ्गोटकेन तं,&lt;br&gt;&#xA;पटिग्गहेत्वा सिरसं नेत्वा देवपुरं चरं।&lt;br&gt;&#xA;९८.&lt;br&gt;&#xA;कारेत्वा मणिथूपं सो नीधेत्वा तं सिरोरुहं,&lt;br&gt;&#xA;अत्थाहं पतिमानेति सहदेवेहि नेकधा।&lt;br&gt;&#xA;९९.&lt;br&gt;&#xA;महाब्रह्मोपनीतट्ठपरिक्खारं महामती,&lt;br&gt;&#xA;पटिग्गहेत्वा कासावं निवत्थो पारुतो तदा।&lt;br&gt;&#xA;१००.&lt;br&gt;&#xA;पुब्बे वियम्बरं गय्ह अम्बरे खिपि नायको,&lt;br&gt;&#xA;पटिग्गहेत्वा तं ब्रह्मा नेत्वा ब्रह्मपुरं चरं।&lt;br&gt;&#xA;१०१.&lt;br&gt;&#xA;द्वादसयोजनुब्बेधं कत्वा थूपवरं सुभं,&lt;br&gt;&#xA;तत्थ तं निदहित्वान पणिपातेति सब्बदा।&lt;br&gt;&#xA;१०२.&lt;br&gt;&#xA;सम्पुण्ण मनसङ्कप्पो पब्बज्‍जासिरि मुब्बहं,&lt;br&gt;&#xA;छादेन्तो कामलेनेव मरुं चङक्‍कमि नायको।&lt;br&gt;&#xA;१०३.&lt;br&gt;&#xA;ततो अम्बवनं गन्त्वा विन्दन्तो पीतिजं सुखं,&lt;br&gt;&#xA;वीतिनामयि सत्ताहं रम्मे पादपमण्डपे।&lt;br&gt;&#xA;१०४.&lt;br&gt;&#xA;ततो राजगहं गन्त्वा पारुपित्वा चीवरं,&lt;br&gt;&#xA;गहेत्वा मणिवण्णं सो पत्तं करतलम्बुजा।&lt;br&gt;&#xA;१०५.&lt;br&gt;&#xA;बत्तिंस लक्खणूपेतो अनुब्यञ्‍जन मण्डितो,&lt;br&gt;&#xA;ब्रह्मुज्‍जुगत्तो भगवा पुरसेट्ठमुपागमि।&lt;br&gt;&#xA;१०६.&lt;br&gt;&#xA;विसिखन्तरेन गच्छन्तं लोकेकनयनं जना,&lt;br&gt;&#xA;दिस्वा एवं विचिन्तेसुं नायं यो सो जनाधिपो।&lt;br&gt;&#xA;१०७.&lt;br&gt;&#xA;कामं पुरवधुसोम्म वत्तसम्बन्धकारणा,&lt;br&gt;&#xA;चन्दो’यमागतो अज्‍ज सकवेसेन नो मति।&lt;br&gt;&#xA;१०८.&lt;br&gt;&#xA;सुत्वान तं तदा केचि हसन्ता वचनन्तरं,&lt;br&gt;&#xA;नायं ससी ससङेका सो भानुमेसो’ति नो मति।&lt;br&gt;&#xA;१०९.&lt;br&gt;&#xA;बोधेतुमागतो कामं पोरीनं वदनम्बुजे,&lt;br&gt;&#xA;सकीयेनेव रूपेन विम्हयं पोरिमानुसे।&lt;br&gt;&#xA;११०.&lt;br&gt;&#xA;किं भो उम्मत्तका अत्थ एवं मा वदथा’धुना,&lt;br&gt;&#xA;सतरंसी उण्हरंसी न सो एसो अविग्गहो।&lt;br&gt;&#xA;१११.&lt;br&gt;&#xA;कामेनालसजन्तुहि कीळितुं पुरमागतो,&lt;br&gt;&#xA;सरूपेन न नो अत्थि संसयो बलु मानसे।&lt;br&gt;&#xA;११२.&lt;br&gt;&#xA;तेसं तं वचनं सुत्वा हसन्ता केचि जन्तुनो,&lt;br&gt;&#xA;तुम्हे खलू न जानाथ सबाणे सधनू हि सो।&lt;br&gt;&#xA;११३.&lt;br&gt;&#xA;इस्सरो कन्तरूपेन तुङ्गमन्दिरता पुरं,&lt;br&gt;&#xA;केलासो इति सम्पत्तो जहाथ विमतिं इध।&lt;br&gt;&#xA;११४.&lt;br&gt;&#xA;तेसम्पि वचनं सुत्वा हसन्तेके जना तदा,&lt;br&gt;&#xA;नायं हरो तिनेत्तो सो केसवेसो इधागतो।&lt;br&gt;&#xA;११५.&lt;br&gt;&#xA;विचिणन्तो सिरिं अज्‍ज पुरसेट्ठमुपागतं,&lt;br&gt;&#xA;वेसेनञ्‍ञेन मञ्‍ञाम एत्थ नो नत्थि संसयो।&lt;br&gt;&#xA;११६.&lt;br&gt;&#xA;पहरित्वा करं केचि सुत्वा तं वचनं नरा,&lt;br&gt;&#xA;हसन्तेवं तदावोचुं वासुदेवो न वे अयं।&lt;br&gt;&#xA;११७.&lt;br&gt;&#xA;कामं सरोजनाभो सो वामनो कण्हविग्गहो,&lt;br&gt;&#xA;अयमञ्‍ञतरचण्णेन आगतो पाकसासनो।&lt;br&gt;&#xA;११८.&lt;br&gt;&#xA;पुरं देवपुरन्तेतं मञ्‍ञमानो महाजुतिं,&lt;br&gt;&#xA;पस्सितुन्ति पटिञ्‍ञातो मा भोन्तो विलपन्तु वे।&lt;br&gt;&#xA;११९.&lt;br&gt;&#xA;सुत्वा तेसं गिरं केचि केळिं कत्वान नेकधा,&lt;br&gt;&#xA;तुम्हे सक्‍कं न जानाथ सो हि भो वजिरायुधो।&lt;br&gt;&#xA;१२०.&lt;br&gt;&#xA;एसो हि भो महाब्रह्मा ब्रह्मलोका इधागतो,&lt;br&gt;&#xA;पमत्ता किन्‍नु वेदम्ही ब्रह्मबन्धु पुरे इध।&lt;br&gt;&#xA;१२१.&lt;br&gt;&#xA;अथेसं वचनं सुत्वा केचि पण्डितजातिका,&lt;br&gt;&#xA;नेते चन्दादयो कामं मा मोहं भो पकासथ।&lt;br&gt;&#xA;१२२.&lt;br&gt;&#xA;चतुराननो महाब्रह्मा सोमसोम्माननो अयं,&lt;br&gt;&#xA;समन्तपोत्थको ब्रह्मा पत्तहत्थो’यमब्भुतो।&lt;br&gt;&#xA;१२३.&lt;br&gt;&#xA;कामं पारमितापुण्ण पसत्थो पुरिसो अयं,&lt;br&gt;&#xA;निच्‍चं वन्दथ पूजेथ थोमेथेतं महाजुतिं।&lt;br&gt;&#xA;१२४.&lt;br&gt;&#xA;एवं वदन्ता सब्बे ते नागरा पुरिसुत्तमं,&lt;br&gt;&#xA;गन्धपुप्फेहि पुजेन्ता नमस्सन्ता तमन्वगुं।&lt;br&gt;&#xA;१२५.&lt;br&gt;&#xA;नेत्तारित्तेहि पाजेन्ता मुनिनो रूपसागरे,&lt;br&gt;&#xA;जन्तवो मननावायो पारं पस्सिंसु नो तदा।&lt;br&gt;&#xA;१२६.&lt;br&gt;&#xA;तदा लोकेकनयनो सपदानेन वीथियं,&lt;br&gt;&#xA;चरं यापनमत्तंव लद्धागम्म पुरा बहि।&lt;br&gt;&#xA;१२७.&lt;br&gt;&#xA;पण्डवं गिरिमासज्‍ज तस्सच्छायाय सो मुनि।&lt;br&gt;&#xA;सङ्घाटिं पञ्‍ञपेत्वान निसज्‍ज पुरिसासभो।&lt;br&gt;&#xA;१२८.&lt;br&gt;&#xA;अदिट्ठपुब्बं दिस्वान पत्ते मिस्सकभोजनं,&lt;br&gt;&#xA;सञ्‍जातपटिकूलो तं नुदित्वा पच्‍चवेक्खणा।&lt;br&gt;&#xA;१२९.&lt;br&gt;&#xA;अमतं विय तं भुत्वा विक्खालेत्वा मुखं दका,&lt;br&gt;&#xA;पत्ते वत्तं चरित्वान मुहुत्तं तत्थ विस्समि।&lt;br&gt;&#xA;१३०.&lt;br&gt;&#xA;पवत्तिं तं निसामेत्वा बिम्बिसारो नरिस्सरो,&lt;br&gt;&#xA;सीघं तमुपगन्त्वान कतानुञ्‍ञो निसीदिय।&lt;br&gt;&#xA;१३१.&lt;br&gt;&#xA;निमन्तयित्वा रज्‍जेन अनिच्छन्ते यतिस्सरे,&lt;br&gt;&#xA;अनुग्गहाय मे युत्तं बुद्धभूतेनिधागमं।&lt;br&gt;&#xA;१३२.&lt;br&gt;&#xA;एवं निमन्तितो तेनाधिवासेत्वा महामती,&lt;br&gt;&#xA;अगमासुरुवेलाय मतुलोरु परक्‍कमो।&lt;br&gt;&#xA;१३३.&lt;br&gt;&#xA;पधानं पदहित्वान छब्बस्समतिदुक्‍करं,&lt;br&gt;&#xA;पकासेत्वान लोकस्स मोक्खं नत्थिति तेन सो।&lt;br&gt;&#xA;१३४.&lt;br&gt;&#xA;ततोप्पभुति वत्तन्तो मज्झिमप्पटि पत्तियं,&lt;br&gt;&#xA;कायस्सानुग्गहं कत्वा ततो सम्पिणिति’न्द्रियो।&lt;br&gt;&#xA;१३५.&lt;br&gt;&#xA;मूले’जपालनिग्रोधपादपस्स महामुनि,&lt;br&gt;&#xA;निसीदि निजसोभाहि ओभासेन्तो दिसोदिसं।&lt;br&gt;&#xA;१३६.&lt;br&gt;&#xA;तदा सेनानि निगमे सुजाता खीर दायिका,&lt;br&gt;&#xA;सम्पुण्णमनसङ्कप्पा याचित्वा वटदेवतं।&lt;br&gt;&#xA;१३७.&lt;br&gt;&#xA;धीरं देवोति मञ्‍ञन्ति तुट्ठहट्ठा पमोदिता,&lt;br&gt;&#xA;हेमपातिं सपायासं दत्वान इदम’ब्रुवि।&lt;br&gt;&#xA;१३८.&lt;br&gt;&#xA;यथा मय्हं महादेव इद्धा पत्थित पत्थना,&lt;br&gt;&#xA;तथेव तव सङ्कप्पो खिप्पमेव समिज्झतु।&lt;br&gt;&#xA;१३९.&lt;br&gt;&#xA;इति वत्वान वन्दित्वा कत्वा च नं पदक्खिणं,&lt;br&gt;&#xA;पक्‍कन्ताय सुजाताय धीरो पातिं समादिय।&lt;br&gt;&#xA;१४०.&lt;br&gt;&#xA;उपगन्त्वानातिरम्मं नदिं सो नीलवाहिनिं,&lt;br&gt;&#xA;सुप्पतिट्ठितनामम्हि नदीतित्थे निसीदिय।&lt;br&gt;&#xA;१४१.&lt;br&gt;&#xA;भुञ्‍जित्वा ऊनपण्णास पिण्डं कत्वान भोजनं,&lt;br&gt;&#xA;विस्सज्‍जेत्वा ततो पातिं पटिसोतं नरासभो।&lt;br&gt;&#xA;१४२.&lt;br&gt;&#xA;ततो सालवनुय्याने विस्समन्तो दिवादिने,&lt;br&gt;&#xA;दिस्वान सुपिने पञ्‍च अत्थं तेसं विचिन्तिय।&lt;br&gt;&#xA;१४३.&lt;br&gt;&#xA;आबोधिमूलतो मग्गे देवेहि समलङ्कते,&lt;br&gt;&#xA;मणितोरणपालीहि पुण्णकुम्भद्धाजादिहि।&lt;br&gt;&#xA;१४४.&lt;br&gt;&#xA;सायण्हसमये नाथो गच्छन्तो बोधि सन्तिकं,&lt;br&gt;&#xA;दिस्वान सोत्थियं नाम थूयमानं दिजुत्तमं।&lt;br&gt;&#xA;१४५.&lt;br&gt;&#xA;तेन दिन्‍नट्ठ मुट्ठिन्तु गहेत्वा नीलसद्दलं,&lt;br&gt;&#xA;बोधिमूलमुपागम्म कत्वान तं पदक्खिणं।&lt;br&gt;&#xA;१४६.&lt;br&gt;&#xA;अकासि तीणसन्थारं पाचीनाभिमुखं तदा,&lt;br&gt;&#xA;ततो महिं द्विधा कत्वा समुट्ठासि महासनं।&lt;br&gt;&#xA;१४७.&lt;br&gt;&#xA;उच्‍चं चुद्दसहत्थेन नाना चित्त विचित्तितं,&lt;br&gt;&#xA;अभट्ठनहित्थ तत्रट्ठो इच्‍चेवं दळ्हमानसो।&lt;br&gt;&#xA;१४८.&lt;br&gt;&#xA;कामं तचो नहारू च अट्ठि च अवसिस्सतु,&lt;br&gt;&#xA;उपसुस्सतु मे गत्ते सब्बन्तं मंसलोहितं।&lt;br&gt;&#xA;१४९.&lt;br&gt;&#xA;न उट्ठहामबुज्झित्वा न जहे वीरियं मम,&lt;br&gt;&#xA;अधिट्ठहित्वा एवं सो निसीदि वजिरासने।&lt;br&gt;&#xA;१५०.&lt;br&gt;&#xA;अनतिक्‍कमं ठपेत्वान चरणं चरणुपरि,&lt;br&gt;&#xA;कमलं कमलेनेव मणिबन्धं विधाय सो।&lt;br&gt;&#xA;१५१.&lt;br&gt;&#xA;बालासोकदलासत्त परं वा’सोकपल्‍लवं,&lt;br&gt;&#xA;निधाय नयनानत्द पाणिं पाणितले जिनो।&lt;br&gt;&#xA;१५२.&lt;br&gt;&#xA;यथा सञ्झाघनालीढ तुङ्गकञ्‍चन पब्बतो,&lt;br&gt;&#xA;सुरत्तचीवरच्छन्‍न चारिगत्त विराजितो।&lt;br&gt;&#xA;१५३.&lt;br&gt;&#xA;उदयावलकोटिम्हि दिप्पन्तोव दिवाकरो&lt;br&gt;&#xA;कन्धरोपरि दिप्पन्त मुखमण्डलमण्डितो।&lt;br&gt;&#xA;१५४.&lt;br&gt;&#xA;यथा चामिकरब्यम्हे सुनीलं सीहपञ्‍जरं,&lt;br&gt;&#xA;असम्पकम्पपम्हेहि पिहितद्धसुलोचनो।&lt;br&gt;&#xA;१५५.&lt;br&gt;&#xA;नीलुप्पलकलापंच जननेत्तालिपातनं,&lt;br&gt;&#xA;सज्झुदण्डसमाबद्ध बोधिक्खन्धमफस्सि सो।&lt;br&gt;&#xA;१५६.&lt;br&gt;&#xA;निसिन्‍नो बोधितो छेज्‍ज पवाळतरुणङ्कुरा,&lt;br&gt;&#xA;पतमाना समन्तासुं तेजं विय कुबुद्धीनं।&lt;br&gt;&#xA;१५७.&lt;br&gt;&#xA;देवा तत्थ समागञ्‍जुं खिप्पं दससहस्सियं,&lt;br&gt;&#xA;कमलासनोरगा चेव सिद्धविज्‍जाधरादयो&lt;br&gt;&#xA;१५८.&lt;br&gt;&#xA;सहम्पति महाब्रह्मा ब्रह्मसेनापुरक्खतो,&lt;br&gt;&#xA;सितातपत्तं धारेन्तो ठीतो सम्बुद्ध सन्तिके।&lt;br&gt;&#xA;१५९.&lt;br&gt;&#xA;वीसं रतन सतायामं विजयुत्तर नामकं,&lt;br&gt;&#xA;सङ्खं धमेन्तो अट्ठासि सादरो पाकसासनो।&lt;br&gt;&#xA;१६०.&lt;br&gt;&#xA;सुयामो सह सेनाय थोमयन्तो नराधिपं,&lt;br&gt;&#xA;मणितालवण्टं पग्गय्ह मन्दमन्देन वीजति।&lt;br&gt;&#xA;१६१.&lt;br&gt;&#xA;जितकित्ति लतग्गम्हि सस्स पुप्फंच पुप्फीतं,&lt;br&gt;&#xA;वाळविजनिमुग्गय्ह अट्ठा सन्तुसितो तहिं।&lt;br&gt;&#xA;१६२.&lt;br&gt;&#xA;बेलुवं वीणमादाय गीतं नानालयानुगं,&lt;br&gt;&#xA;पञ्‍चसिखो ठितो तत्थ गायमानो अनेकधा।&lt;br&gt;&#xA;१६३.&lt;br&gt;&#xA;महाकालो’पि नागिन्दो नागसङ्घपुरक्खतो,&lt;br&gt;&#xA;थोमेन्तो तत्थ अट्ठासि नवारहगुणादिहि।&lt;br&gt;&#xA;१६४.&lt;br&gt;&#xA;रङ्गभुमिं मापयित्वा गहेत्वान वरङ्गना,&lt;br&gt;&#xA;उपहारं करोन्तट्ठा तिम्बरू सूरियवच्‍चसा।&lt;br&gt;&#xA;१६५.&lt;br&gt;&#xA;आगन्त्वा सह सेनाय सितङ्गो सितभुसनो,&lt;br&gt;&#xA;धतरट्ठो ठितो पुब्बे आरक्खं कुरुमानको।&lt;br&gt;&#xA;१६६.&lt;br&gt;&#xA;पूरेन्तो सकसेनाय दक्खिणस्सं विरूळ्हको,&lt;br&gt;&#xA;आरक्खं कुरुमानट्ठा नीलङ्गो नीलभुसनो।&lt;br&gt;&#xA;१६७.&lt;br&gt;&#xA;विरूपक्खो’पि अट्ठासि पालयं पच्छिमं दिसं,&lt;br&gt;&#xA;रत्तङ्गाभरणो वम्मी निजसेनापुरक्खतो।&lt;br&gt;&#xA;१६८.&lt;br&gt;&#xA;उत्तरस्सं ससेनाय आरक्खं कुरुमानको,&lt;br&gt;&#xA;सोण्णवण्णङ्गाभरणो अट्ठासि नरवाहनो।&lt;br&gt;&#xA;१६९.&lt;br&gt;&#xA;किमेत्थ बहुलापेन जातिक्खेत्तम्हि देवता,&lt;br&gt;&#xA;नागता नेव वाहेसुं सब्बे एत्थे’व ओसटा।&lt;br&gt;&#xA;१७०.&lt;br&gt;&#xA;गगनातोतिण्णकेतु पादेहि पथवीतले,&lt;br&gt;&#xA;नागादयो न धुतासुं केतुनं बहु का कथा।&lt;br&gt;&#xA;१७१.&lt;br&gt;&#xA;न धूता धजपादेहि वायुतुद्दामवुत्तिहि,&lt;br&gt;&#xA;तारका गगने ब्रूमो किन्‍नु तत्थ धजालुता।&lt;br&gt;&#xA;१७२.&lt;br&gt;&#xA;पुब्बदिसा चक्‍कवाळ सिलायुग्गतकेतुनं,&lt;br&gt;&#xA;पादानि परभागादि चक्‍कवाळसिलन्वगुं।&lt;br&gt;&#xA;१७३.&lt;br&gt;&#xA;चक्‍कवाळ महामेरु युगन्धर नगादयो,&lt;br&gt;&#xA;पुप्फावतंसका’वासुं नानावण्णेहि सङ्खता।&lt;br&gt;&#xA;१७४.&lt;br&gt;&#xA;वामामन्दमकरन्द बिन्दुसन्दोह सुन्दरं,&lt;br&gt;&#xA;उल्‍लोल पदुमाकिण्ण वितानं वासि अम्बरं।&lt;br&gt;&#xA;१७५.&lt;br&gt;&#xA;खित्तसोगन्धचुण्णानि देवब्रह्मादिना तहिं,&lt;br&gt;&#xA;वितानं विय खायन्ति चक्‍कवाळग्गमण्डपे।&lt;br&gt;&#xA;१७६.&lt;br&gt;&#xA;कप्पूरागरुधूपेही तत्थ तत्थुग्गतेहि मा,&lt;br&gt;&#xA;कालब्भकूटच्छन्‍नोव आसि मञ्‍ञं कथेमु किं।&lt;br&gt;&#xA;१७७.&lt;br&gt;&#xA;जातिक्खेत्तेसु देवेहि कतग्घिकुसुमादिना,&lt;br&gt;&#xA;नोसीना धरणी भारा दिसेभानं बलं अहो।&lt;br&gt;&#xA;१७८.&lt;br&gt;&#xA;अम्बरालम्बमानानी पुप्फदामानि भूतलं,&lt;br&gt;&#xA;आकड्ढनाय देवेहि बद्धरज्‍जुव भासरे&lt;br&gt;&#xA;१७९.&lt;br&gt;&#xA;अञ्‍ञोञ्‍ञकरमुग्गय्ह गगने सुरसुत्दरी,&lt;br&gt;&#xA;परिब्भमन्ता गायन्ति तत्थ तत्थ मनोरमं।&lt;br&gt;&#xA;१८०.&lt;br&gt;&#xA;उभो भुजे विकासेत्वा मण्डितं सुरसुत्दरी,&lt;br&gt;&#xA;भमन्ति भन्तभेण्डुव तत्थ तत्थम्बरे युगा।&lt;br&gt;&#xA;१८१.&lt;br&gt;&#xA;नीलुप्पलकलापादी गहेत्वान सुरङ्गना,&lt;br&gt;&#xA;ठीतासुं परिवारेत्वा पूजमाना नरिस्सरं।&lt;br&gt;&#xA;१८२.&lt;br&gt;&#xA;रत्नपल्‍लवकलहार कमलुप्पल सङ्गते,&lt;br&gt;&#xA;सन्‍नीरकुसुमाकिण्णे पुण्णेसोगन्धवारिही।&lt;br&gt;&#xA;१८३.&lt;br&gt;&#xA;कञ्‍चनादिघटे गय्ह अम्बरे सुरसुन्दरी,&lt;br&gt;&#xA;कत्वान सुगतं मज्झे पूजयिंसु समन्ततो&lt;br&gt;&#xA;१८४.&lt;br&gt;&#xA;कञ्‍चनादासहत्था च काची कञ्‍ञा तथा ठिता,&lt;br&gt;&#xA;तालवण्टे गहेत्वान ठीतासुं काचि देवता।&lt;br&gt;&#xA;१८५.&lt;br&gt;&#xA;काचि मङ्गल संयुत्त वचना तव पत्थना,&lt;br&gt;&#xA;समिज्झतुति घोसेन्ती परिवारेत्वा ठिता जिनं।&lt;br&gt;&#xA;१८६.&lt;br&gt;&#xA;सिरिवच्छादि पग्गय्ह अट्ठमङ्गलमुत्तमं,&lt;br&gt;&#xA;ठितासुं गगने नारी परिवारेत्वा मुनिस्सरं।&lt;br&gt;&#xA;१८७.&lt;br&gt;&#xA;नच्‍चन्ति केचि कीळन्ति सेलेन्ति च ललन्ति च,&lt;br&gt;&#xA;वादेन्ति केचि गायन्ति वेलुक्खेपं करोन्ति च।&lt;br&gt;&#xA;१८८.&lt;br&gt;&#xA;नेकपुप्फग्घिपन्ती च तथा दीपग्घिपन्ति च,&lt;br&gt;&#xA;मणिचामीकरासज्झु अग्घिका पन्तियो तथा।&lt;br&gt;&#xA;१८९.&lt;br&gt;&#xA;आब्रह्मभवनुग्गम्म चक्‍कवाळसमन्ततो,&lt;br&gt;&#xA;तिट्ठन्ति जलमानायो बुद्धस्स मङ्गलुस्सवे।&lt;br&gt;&#xA;१९०.&lt;br&gt;&#xA;सत्तरतनसम्भुता नाना तोरणपन्तीयो,&lt;br&gt;&#xA;हेमरम्भामया चापि तथा दुस्समया सियुं।&lt;br&gt;&#xA;१९१.&lt;br&gt;&#xA;नानावण्णेहि नेकेहि छत्तेहि च निरन्तरं,&lt;br&gt;&#xA;चक्‍कवाळोदरं आसि सरंच कमलाकुलं।&lt;br&gt;&#xA;१९२.&lt;br&gt;&#xA;तत्थ तत्थुज्‍जलानेक यन्तदीपावली मही,&lt;br&gt;&#xA;तारकाजालकाकिण्ण गगनङ्गनसन्तिभा।&lt;br&gt;&#xA;१९३.&lt;br&gt;&#xA;धजन्तरित छत्ता’सुं चक्‍कवाळगिरूपरि,&lt;br&gt;&#xA;निरन्तरा’सुं तत्थेव घटदीपा च तोरण।&lt;br&gt;&#xA;१९४.&lt;br&gt;&#xA;नानातुरियनादेहि नानासङ्गीतिताहि च,&lt;br&gt;&#xA;साधुवादेहि नेकेहि चक्‍कवाळो फुटो अहू।&lt;br&gt;&#xA;१९५.&lt;br&gt;&#xA;अहो महन्तता तस्स बुद्धस्स कतमङ्गले,&lt;br&gt;&#xA;पूजाविसेसं तं को हि मुखेनेकेन भासती।&lt;br&gt;&#xA;१९६.&lt;br&gt;&#xA;चतुम्मुखो सहस्सक्खो द्विसहस्सनयनो फणी,&lt;br&gt;&#xA;दसकण्ठो’पि तं सब्बं नेव सक्‍कोन्ति भासितुं।&lt;br&gt;&#xA;१९७.&lt;br&gt;&#xA;एवं सुरासुरब्रह्म वेनतेय्योरगादिहि,&lt;br&gt;&#xA;निरन्तरं कतानेक महामह समाकुले।&lt;br&gt;&#xA;१९८.&lt;br&gt;&#xA;तस्मिन्तु वासरे मारो पस्सित्वा भुवनं इदं,&lt;br&gt;&#xA;आमन्तेत्वा सानुवरे आहेवं सकुतूहलो।&lt;br&gt;&#xA;१९९.&lt;br&gt;&#xA;सब्बे दिब्बविमाना भो सुञ्‍ञा दिस्सन्ति छड्डिता,&lt;br&gt;&#xA;पुरपालम्पहापेत्वा क्‍व गता’सुं सदेवका।&lt;br&gt;&#xA;२००.&lt;br&gt;&#xA;किम्भो मार न जानासि मत्तो सुत्तो’सि अज्‍ज किं,&lt;br&gt;&#xA;सुद्धोदनिय सिद्धत्थो मायाय तनयो अयं।&lt;br&gt;&#xA;२०१.&lt;br&gt;&#xA;पुरेत्वा पारमी सब्बा कत्वान अभिनिक्खमं,&lt;br&gt;&#xA;बोधिमुले निसिन्‍नो सि अज्‍ज बुद्धो भवामीति।&lt;br&gt;&#xA;२०२.&lt;br&gt;&#xA;तस्स पूजाविधानत्थं दससहस्सीसु देवता,&lt;br&gt;&#xA;समागता हट्ठतुट्ठा करोन्तज्‍ज महामहं।&lt;br&gt;&#xA;२०३.&lt;br&gt;&#xA;किन्‍नु ते बधिरं सोतं किन्‍नु परिहायि लोचनं,&lt;br&gt;&#xA;धजग्गा ते न दिस्सन्ति उल्‍लोलं ते न सूयति।&lt;br&gt;&#xA;२०४.&lt;br&gt;&#xA;तेसं तं वचनं सुत्वा अन्तको खलु पापिमा,&lt;br&gt;&#xA;दुक्खितो दुम्मनो तेसं सोचन्तो इदम्ब्रुवि।&lt;br&gt;&#xA;२०५.&lt;br&gt;&#xA;अहो वता’तिपरिहानि संसारस्स महा अयं,&lt;br&gt;&#xA;असारो खलु संसारो सिद्धत्थे विभवं गते।&lt;br&gt;&#xA;२०६.&lt;br&gt;&#xA;अहो वता’ति नट्ठम्हा तिवट्टं परिपुरितं,&lt;br&gt;&#xA;होति भो दहना दड्ढवनंवाति अलक्खिकं।&lt;br&gt;&#xA;२०७.&lt;br&gt;&#xA;निरालोकं तिलोकं भो असुरं वासरं यथा,&lt;br&gt;&#xA;परिमोसरतनं होति रज्‍जं वेदं जगत्तयं।&lt;br&gt;&#xA;२०८.&lt;br&gt;&#xA;ममेस विसयं हित्वा याति सिद्धत्थदारको,&lt;br&gt;&#xA;तेन यातेन मग्गेन निक्खमन्ति बहुज्‍जना।&lt;br&gt;&#xA;२०९.&lt;br&gt;&#xA;भवन्तं न करोतेसो याव सुद्धोदनत्रजो,&lt;br&gt;&#xA;एथ गच्छाम सिद्धत्थमसिद्धत्थं करोम भो।&lt;br&gt;&#xA;२१०.&lt;br&gt;&#xA;मापेथ भेरवं वण्णं बीभच्छं दुद्दसं खरं,&lt;br&gt;&#xA;सद्देनेव पलापेथ तूलभट्टंव वायुना।&lt;br&gt;&#xA;२११.&lt;br&gt;&#xA;तस्स तं वचनं सुत्वा मारसेना समागमुं,&lt;br&gt;&#xA;नानावेसधरा हुत्वा नानायुध समङ्गिनो।&lt;br&gt;&#xA;२१२.&lt;br&gt;&#xA;योजनानं तदा मारो दियड्ढसतमुच्‍चतो,&lt;br&gt;&#xA;गिरिमेखलमारुय्ह सेनाय सहसा’गमी।&lt;br&gt;&#xA;२१३.&lt;br&gt;&#xA;दिस्वान दुरतो एत्तं देवा मारं सवाहिनिं,&lt;br&gt;&#xA;भयट्टापगमुं खिप्पं धावमाना दिसोदिसं।&lt;br&gt;&#xA;२१४.&lt;br&gt;&#xA;संखिप्प खिप्पं सच्छत्तं ब्रह्मा धावि परम्मुखो,&lt;br&gt;&#xA;कत्वान पिट्ठियं सङ्खं सक्‍को धावि विसङ्कितो।&lt;br&gt;&#xA;२१५.&lt;br&gt;&#xA;महाकालो’पि नागिन्दो निमुज्‍ज महियं तदा,&lt;br&gt;&#xA;वत्तदत्तकरो भीरु सके निपति मञ्‍चके।&lt;br&gt;&#xA;२१६.&lt;br&gt;&#xA;सं सं पूजाविधानन्तु छड्डेत्वान सदेवका,&lt;br&gt;&#xA;गतासुं सुञ्‍ञकं आसि चक्‍कवाळमिदं तदा।&lt;br&gt;&#xA;२१७.&lt;br&gt;&#xA;निस्सिरीकं पदेसं तं असोभं असमञ्‍जसं,&lt;br&gt;&#xA;अहोसि पतितानेक पूजाभण्डसमाकुलं।&lt;br&gt;&#xA;२१८.&lt;br&gt;&#xA;एकोव तत्थ सुगतो निसीदि वजिरासने,&lt;br&gt;&#xA;पज्‍जलं निजसिरिया सूरियोव युगन्धरे।&lt;br&gt;&#xA;२१९.&lt;br&gt;&#xA;अकम्पो च असन्त्रासी लोमहंस विवज्‍जितो,&lt;br&gt;&#xA;अभीतो सीहराजाव मिगच्छापानमग्गतो।&lt;br&gt;&#xA;२२०.&lt;br&gt;&#xA;ततो धम्मिस्सरस्सग्गे दुन्‍निमित्तानि जायरुं,&lt;br&gt;&#xA;अन्धकारं दिसा आसुं धूमकेतु च अम्बरे।&lt;br&gt;&#xA;२२१.&lt;br&gt;&#xA;दिनं दुद्दिनकं आसि हतरंसि दिवाकरो,&lt;br&gt;&#xA;उक्‍कापतो’पि पञ्‍ञायि दिसाडाहोपपज्‍जथ।&lt;br&gt;&#xA;२२२.&lt;br&gt;&#xA;अघने गगने आसुं इन्दचापविरज्‍जुती,&lt;br&gt;&#xA;अनलासनियो’दित्ता तत्थ तत्थ पतन्ती च&lt;br&gt;&#xA;२२३.&lt;br&gt;&#xA;काकोलसङ्घा वस्सिंसु उण्ण सकुणकोसिया,&lt;br&gt;&#xA;चरिंसु अम्बरे’पेता कबन्धा च भयावहा।&lt;br&gt;&#xA;२२४.&lt;br&gt;&#xA;सेनं संविदहित्वान ततो मारो अभिद्दवि,&lt;br&gt;&#xA;आगन्त्वा चक्‍कवाळम्हि ठितो जिनमुदिक्खिय।&lt;br&gt;&#xA;२२५.&lt;br&gt;&#xA;एककस्स मनुस्सस्स सन्तिकोपगमं मम,&lt;br&gt;&#xA;न युत्तञ्हि गजो याति गजं नो याति कोत्थुकं।&lt;br&gt;&#xA;२२६.&lt;br&gt;&#xA;नेतं गरु पलापेतुं कालो इति विचिन्तिय,&lt;br&gt;&#xA;मापेसि कुपितो खिप्पं कप्पनिल समानिलं।&lt;br&gt;&#xA;२२७.&lt;br&gt;&#xA;खिपन्तो गगने खिप्पं उद्धरित्वा वनस्पती,&lt;br&gt;&#xA;कत्वान वनमुम्मूलं विद्धंसेन्तो असेसकं।&lt;br&gt;&#xA;२२८.&lt;br&gt;&#xA;चालेत्वा तालसालादिं लुञ्‍चित्वा गगने खिपं,&lt;br&gt;&#xA;पातेन्तो चक्‍कवाळन्ते वाजिसीह गजादयो।&lt;br&gt;&#xA;२२९.&lt;br&gt;&#xA;पहरित्वा विवत्तेत्वा गिरिकूटानि उक्खिपं,&lt;br&gt;&#xA;भमयन्तो नभोमज्झे धावतेव ततो ततो।&lt;br&gt;&#xA;२३०.&lt;br&gt;&#xA;सिलाहि सिलासङ्घट्ट महानादं पवत्तयं,&lt;br&gt;&#xA;पातेन्तो दहनञ्‍चापि धूममम्बर मुक्खिपं।&lt;br&gt;&#xA;२३१.&lt;br&gt;&#xA;भमयन्तो गहेत्वान अम्बरे छदनिट्ठिका,&lt;br&gt;&#xA;पासादे परिवत्तेत्वा पहरन्तो नगादिसु।&lt;br&gt;&#xA;२३२.&lt;br&gt;&#xA;खनन्तो पथविं पंसुं गहेत्वाम्बरमण्डले,&lt;br&gt;&#xA;बन्धन्तोव परं भुमिं भिन्दन्तो तुङ्गपब्बते।&lt;br&gt;&#xA;२३३.&lt;br&gt;&#xA;भयानकेन सद्देन उपगम्म महामुनिं,&lt;br&gt;&#xA;चालेतुं नेव सो सक्खि अंसुमत्तम्पि चीवरे।&lt;br&gt;&#xA;२३४.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;पठमे मारयुद्धम्हि मारस्सासि पराजयो।&lt;br&gt;&#xA;२३५.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;इति पठमो विजयो।&lt;br&gt;&#xA;२३६.&lt;br&gt;&#xA;दिस्वा नमुचि धीरस्स मालुतेनानुपद्दवं,&lt;br&gt;&#xA;दुक्खी च दुम्मनो आसि कोधेनातुरमानसो।&lt;br&gt;&#xA;२३७.&lt;br&gt;&#xA;होतु दानि महोघेन पवाहेमि इमं यतिं,&lt;br&gt;&#xA;मापेत्वान महामेघं सोचनाय अलं मम।&lt;br&gt;&#xA;२३८.&lt;br&gt;&#xA;इति चिन्तिय सो मारो महामेघममापयि,&lt;br&gt;&#xA;दिसासुम्पिहिता सब्बा अन्धकारो अवत्थरि।&lt;br&gt;&#xA;२३९.&lt;br&gt;&#xA;उपरूपरि गुणा हुत्वा सहस्सानि सतानि’पि,&lt;br&gt;&#xA;धाराधरा महाधारा वत्तयिंसु समन्ततो।&lt;br&gt;&#xA;२४०.&lt;br&gt;&#xA;सोदामिनीसहस्सेहि विनद्धंव नभं अहू,&lt;br&gt;&#xA;तत्थ तत्थ दिसाभागे इन्दचापा अवत्तथ।&lt;br&gt;&#xA;२४१.&lt;br&gt;&#xA;महारजतरज्‍जूहि सिब्बिताव नभावनी,&lt;br&gt;&#xA;धराधरोरुधाराहि निरन्तरपवत्तिहि।&lt;br&gt;&#xA;२४२.&lt;br&gt;&#xA;तत्थ तत्थ पतन्तानि घोरासनिसता अहुं,&lt;br&gt;&#xA;महाभीम नभो भेरिस्सना आसुं तहिं तहिं।&lt;br&gt;&#xA;२४३.&lt;br&gt;&#xA;उद्धरन्तो महासेले महोघो च तदुब्भवे,&lt;br&gt;&#xA;केलास सिखराकार एणेपुञ्‍जे समुब्बहं।&lt;br&gt;&#xA;२४४.&lt;br&gt;&#xA;महाथूपप्पमाणादि महाबुब्बुलमुब्बहं,&lt;br&gt;&#xA;गम्भीरो पुथुलो चण्डो उपगम्म जिनन्तिकं।&lt;br&gt;&#xA;२४५.&lt;br&gt;&#xA;सरीरे लोममत्तम्पि तेमेतुमसमत्थको,&lt;br&gt;&#xA;गतो महोघो बुद्धस्स’भो’नुभावमहन्तता।&lt;br&gt;&#xA;२४६.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;दुतिये मारयुद्धम्हि मारस्सासी पराजयो।&lt;br&gt;&#xA;२४७.&lt;br&gt;&#xA;एवं महानुभावोति मन्त्वान नर सारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;दुतियो विजयो।&lt;br&gt;&#xA;२४८.&lt;br&gt;&#xA;ततो मारो असक्‍कोन्तो वस्सोघेन उपद्दवं,&lt;br&gt;&#xA;कातुं तस्स उसूयादि कोपाकुलमनो तदा।&lt;br&gt;&#xA;२४९.&lt;br&gt;&#xA;भवतज्‍ज किमेतेन मारणे तस्स किं गरु,&lt;br&gt;&#xA;इदानङ्गारवुट्ठीहि झापेमि सहसा इमं।&lt;br&gt;&#xA;२५०.&lt;br&gt;&#xA;इति चिन्तिय सो मारो मापेत्वाङ्गार वुट्ठियो,&lt;br&gt;&#xA;पेसेसि नभसा तस्स सम्बुद्धस्स उपन्तिकं।&lt;br&gt;&#xA;२५१.&lt;br&gt;&#xA;महापब्बतसङ्कास जलितङ्गार रासयो,&lt;br&gt;&#xA;धाविंसु नहसा तत्थ अच्‍चिमन्तो महब्भया।&lt;br&gt;&#xA;२५२.&lt;br&gt;&#xA;चिच्‍चिटायन सद्देहि पूरयन्तो दिसन्तरं,&lt;br&gt;&#xA;धूपायन्तो फुलिङ्गेहि मारस्सापि भयावहा।&lt;br&gt;&#xA;२५३.&lt;br&gt;&#xA;उज्‍जालेन्ता महारुक्खे पब्बते’पि च सम्मुखे,&lt;br&gt;&#xA;नरकोदरुग्गता अग्गी रासीवाति भयावहा।&lt;br&gt;&#xA;२५४.&lt;br&gt;&#xA;उपगन्त्वा मुहुत्तेन निसिन्‍नं मुनिपुङ्गवं,&lt;br&gt;&#xA;मधुमत्तालिझङ्कार नादाकुलदिसामुखा।&lt;br&gt;&#xA;२५५.&lt;br&gt;&#xA;पातेन्ति सततामन्द मकरन्दज बिन्दवो,&lt;br&gt;&#xA;मालावतंसका हुत्वा पादमुले पतिंसु ता।&lt;br&gt;&#xA;२५६.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;ततिये मार युद्धम्हि मारस्सासि पराजयो।&lt;br&gt;&#xA;२५७.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;ततियो विजयो।&lt;br&gt;&#xA;२५८.&lt;br&gt;&#xA;तेनानुपद्दुतं बुद्धं पस्सित्वान पजापति,&lt;br&gt;&#xA;दुक्खितो दुम्मनो हुत्वा एवं चिन्तेसि दुम्मति।&lt;br&gt;&#xA;२५९.&lt;br&gt;&#xA;पासाणवस्सं मापेत्वा चुण्णेत्वा पनिमं यतिं,&lt;br&gt;&#xA;विद्धंसेमीति चिन्तेत्वा मापेसूपलवस्सकं।&lt;br&gt;&#xA;२६०.&lt;br&gt;&#xA;तस्मिं वस्से’ति बीभच्छा धूमायन्ता सजोतिका,&lt;br&gt;&#xA;जलितङ्गारसङ्कासा पासाणुच्‍चावचा बहू।&lt;br&gt;&#xA;२६१.&lt;br&gt;&#xA;करानञ्‍ञोञ्‍ञसङ्घट्टा महन्तं भेरवं रवं,&lt;br&gt;&#xA;दुद्दिनं धूमजालाहि कुरुमाना समन्ततो।&lt;br&gt;&#xA;२६२.&lt;br&gt;&#xA;सत्थूपगन्त्वाभिमुखं सन्तमालागुला विय,&lt;br&gt;&#xA;पतिंसु सिरिपादे ते अमन्दामोदवाहिनो।&lt;br&gt;&#xA;२६३.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;चतुत्थे मारयुद्धम्हि मारस्सासि पराजयो।&lt;br&gt;&#xA;२६४.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;चतुत्थो विजयो।&lt;br&gt;&#xA;२६५.&lt;br&gt;&#xA;दिस्वानत्तमनो मारो दित्तो कोधग्गिना तदा,&lt;br&gt;&#xA;मापेत्वा’युधवस्सं सो पेसेसि तदुपन्तिकं।&lt;br&gt;&#xA;२६६.&lt;br&gt;&#xA;नेत्तिंसच्छूरिका सत्ति हेण्डिवाल गदादयो,&lt;br&gt;&#xA;तिण्गधारा पज्‍जलिता अचिरज्‍जुति सन्‍निभा।&lt;br&gt;&#xA;२६७.&lt;br&gt;&#xA;यथा पुप्फोपहारोपगन्त्वान गगनङ्गना,&lt;br&gt;&#xA;एवं सम्बुद्धपादेसु पतिंसु परिवत्तिता।&lt;br&gt;&#xA;२६८.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;पञ्‍चमे मारयुद्धम्हि मारस्सासि पराजयो।&lt;br&gt;&#xA;२६९.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;पञ्‍चमो विजयो।&lt;br&gt;&#xA;२७०.&lt;br&gt;&#xA;तं दिस्वा पापिमा कुद्धो यं यं तस्स करोम’हं,&lt;br&gt;&#xA;तं तं’दानी न सक्‍कोति किञ्‍चि काकुमु’पक्‍कमं।&lt;br&gt;&#xA;२७१.&lt;br&gt;&#xA;मापेसि कुक्‍कुलं वस्सं मारमीत’धुना मुनिं,&lt;br&gt;&#xA;सो’गा’कासा सम्पदित्तो धूमायन्तोव पज्‍जलं।&lt;br&gt;&#xA;२७२.&lt;br&gt;&#xA;जिनस्साभिमुखं गन्त्वा कुक्‍कुलो परिवत्तिय,&lt;br&gt;&#xA;चन्दनस्स सितब्भस्स धूली हुत्वान पग्घरि।&lt;br&gt;&#xA;२७३.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;छट्ठे नमुचि युद्धम्हि मारस्सासी पराजयो।&lt;br&gt;&#xA;२७४.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;छट्ठो विजयो।&lt;br&gt;&#xA;२७५.&lt;br&gt;&#xA;ततो दिस्वान तं कण्हो कण्हसेना पुरक्खतो,&lt;br&gt;&#xA;सङ्कुद्धो पेसयि तत्थ वस्सं सो सिकतामयं।&lt;br&gt;&#xA;२७६.&lt;br&gt;&#xA;खदीरङ्गार सङ्कासा वालुका गगनागता,&lt;br&gt;&#xA;भस्सन्ता जिनपादन्ते वासचुण्णत्तमागता।&lt;br&gt;&#xA;२७७.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;सत्तमे मारयुद्धम्हि मारस्सासि पराजयो।&lt;br&gt;&#xA;२७८.&lt;br&gt;&#xA;एवं महानुभावोति मन्त्वान नर सारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;सत्तमो विजयो।&lt;br&gt;&#xA;२७९.&lt;br&gt;&#xA;तम्पि दिस्वा असज्‍जन्तो अहिरी कोपकेतुको,&lt;br&gt;&#xA;मापेत्वा पलिपन्दानि तत्थ ओसीदयामि तं।&lt;br&gt;&#xA;२८०.&lt;br&gt;&#xA;इति चिन्तिय मापेत्वा पेसेसि पलिपं घनं,&lt;br&gt;&#xA;धूपायन्तो पज्‍जलन्तो गन्त्वा सो नभसा लहुं।&lt;br&gt;&#xA;२८१.&lt;br&gt;&#xA;सम्बुद्धसिरिपादम्हि सम्पत्तो निब्बुतो ततो,&lt;br&gt;&#xA;नानासुगन्धसम्भुत गन्धकद्दमतं गतो।&lt;br&gt;&#xA;२८२.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;अट्ठमे मारयुद्धम्हि मारस्सासि पराजयो।&lt;br&gt;&#xA;२८३.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;२८४.&lt;br&gt;&#xA;ओलोकेन्तो ततो मारो मारारिं सिरियुज्‍जलं,&lt;br&gt;&#xA;दिस्वा चित्तम्पसादेतुमसक्‍कोन्तो’ति कोपवा।&lt;br&gt;&#xA;२८५.&lt;br&gt;&#xA;अज्‍जेतमन्धकारस्मिं पक्खिपित्वा पमोहितुं,&lt;br&gt;&#xA;मय्हं भारोति चिन्तेत्वा मापेसि तिमिरं घनं।&lt;br&gt;&#xA;२८६.&lt;br&gt;&#xA;लोकन्तरेसु सम्भुत तिमिसो’व भयावहो,&lt;br&gt;&#xA;गन्त्वान गगना सो हि पत्वान मुनिसन्तिकं।&lt;br&gt;&#xA;२८७.&lt;br&gt;&#xA;यथा तिमिरमायाति विनासं सुरियुग्गते,&lt;br&gt;&#xA;एवमासि जिनग्गम्हि अन्धकारो तथाविधो।&lt;br&gt;&#xA;२८८.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;नवमे मारयुद्धम्हि मारस्सासि पराजयो।&lt;br&gt;&#xA;२८९.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;नवमो विजयो।&lt;br&gt;&#xA;२९०.&lt;br&gt;&#xA;एवं नवहि वुट्ठिहि कत्वा मारो महा भवं,&lt;br&gt;&#xA;न तस्सोपद्दवं दिस्वा दित्तकोपानलाकुलो।&lt;br&gt;&#xA;२९१.&lt;br&gt;&#xA;गहेत्वान ततो खिप्पं ठपितं अत्तगुत्तिया,&lt;br&gt;&#xA;चक्‍कायुधं महातेजं कुपितो खिपि वेगसा।&lt;br&gt;&#xA;२९२.&lt;br&gt;&#xA;धाराधरं तमुग्गय्ह कुद्धो पहरते यदी,&lt;br&gt;&#xA;कलीरंव असज्‍जन्तो विखण्डेति पजापति।&lt;br&gt;&#xA;२९३.&lt;br&gt;&#xA;तथेव सो महिं कुद्धो मारो खिपति वेगवा,&lt;br&gt;&#xA;न भवन्तोसधा पाणा विसुस्सन्ति सरादयो।&lt;br&gt;&#xA;२९४.&lt;br&gt;&#xA;तथेव कुपितो तेन खिपते सो महम्बुधिं,&lt;br&gt;&#xA;विलयं जलजा यन्ति सुस्सते सो महण्णवो।&lt;br&gt;&#xA;२९५.&lt;br&gt;&#xA;एवं महानुभावो सो गच्छन्तो जलम्बरे,&lt;br&gt;&#xA;पत्वान पतितो नाथं हुत्वान पुप्फचुम्बटं।&lt;br&gt;&#xA;२९६.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;दसमे मारयुद्धम्हि मारस्सासि पराजयो।&lt;br&gt;&#xA;२९७.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;दसमो विजयो।&lt;br&gt;&#xA;२९८.&lt;br&gt;&#xA;इति कोपग्गिना दित्तमनं मारं तदा जिनो,&lt;br&gt;&#xA;करुणाजलसेकेन निब्बापेन्तो निसीदि सो।&lt;br&gt;&#xA;२९९.&lt;br&gt;&#xA;एवं कत्वापि सो कुद्धो अलद्धविजयो तदा,&lt;br&gt;&#xA;आमन्तेसि सकं सेनं पलयानलभेरवं।&lt;br&gt;&#xA;३००.&lt;br&gt;&#xA;एथासु वत’रे मय्हं अस्सवा मारकिङ्करा,&lt;br&gt;&#xA;नानावेसधरा होथ धारेथ विविधायुधे।&lt;br&gt;&#xA;३०१.&lt;br&gt;&#xA;सद्देहेतं पलापेथ याथ गण्हथ बन्धथ,&lt;br&gt;&#xA;पादे गहेत्वा खिपथ चक्‍कवाळन्तरं इतो।&lt;br&gt;&#xA;३०२.&lt;br&gt;&#xA;अथगा सह वाचाहि भिंसा सा मारवाहिनी,&lt;br&gt;&#xA;तुरङ्ग व्यग्घ मातङ्ग सीहादिरूप भिंसना।&lt;br&gt;&#xA;३०३.&lt;br&gt;&#xA;सा मारस्सुभतो पस्से चतुवीसतियोजने,&lt;br&gt;&#xA;ठिता पच्छिमभागम्ही चक्‍कवाळसिलावधिं।&lt;br&gt;&#xA;३०४.&lt;br&gt;&#xA;बहलत्तेन सा आसि सम्पुण्ण नवयोजना,&lt;br&gt;&#xA;यक्ख पेत पिसाचादि वेसेहि भयवाहिनी।&lt;br&gt;&#xA;३०५.&lt;br&gt;&#xA;संवट्ट वातसम्पात खुभीतम्बुधिनो विय,&lt;br&gt;&#xA;उल्‍लोल भिमघोसो तु गतो ब्रह्मपुरावधिं।&lt;br&gt;&#xA;३०६.&lt;br&gt;&#xA;दन्त सङ्घट्ट सञ्‍जात जालामाला समाकुला,&lt;br&gt;&#xA;तेसंगारा’व दित्तासुं कोधुम्मीलित लोचना&lt;br&gt;&#xA;३०७.&lt;br&gt;&#xA;वहन्ति धूमक्खन्धानि मुखकोटर कोटिही,&lt;br&gt;&#xA;नीहटा नीहटा जिव्हा सुभीमोरगतं गता।&lt;br&gt;&#xA;३०८.&lt;br&gt;&#xA;उद्धरित्वान तालादि करित्वान सरासने,&lt;br&gt;&#xA;भुजङ्गे च गुणे केचि गाळ्हमाकड्ढयन्ति च।&lt;br&gt;&#xA;३०९.&lt;br&gt;&#xA;पुण्डरीकच्छ सीहादी खिपन्ताभिमुखे तदा,&lt;br&gt;&#xA;धावन्तेके समुग्गय्ह पुरतो दित्तपब्बते।&lt;br&gt;&#xA;३१०.&lt;br&gt;&#xA;भयानकाति नेकानि सीसानेक कलेबरे,&lt;br&gt;&#xA;मापयित्वान पुरतो धावन्ति केचि किङ्करा।&lt;br&gt;&#xA;३११.&lt;br&gt;&#xA;सीसेन सीहसङ्कासा गत्तेन मनुजोपमा,&lt;br&gt;&#xA;बुद्धस्साभिमुखं केचि धावन्ति मार किङ्करा।&lt;br&gt;&#xA;३१२.&lt;br&gt;&#xA;कण्ठीरवाकारदेहा मुखेन खलु रक्खसा,&lt;br&gt;&#xA;हुत्वान अभिधावन्ति केचिमारस्स किङ्करा।&lt;br&gt;&#xA;३१३.&lt;br&gt;&#xA;दण्डमानवका सीसभागेना’तिभयावहा,&lt;br&gt;&#xA;गत्तेन रक्खसा हुत्वा केचि धावन्ति किङकरा।&lt;br&gt;&#xA;३१४.&lt;br&gt;&#xA;दीपच्छेभ तुरङ्गानं व्यग्घ खग्गविसाणिनं,&lt;br&gt;&#xA;वराह महिसादीनं कण्णपावुर भोगिनं।&lt;br&gt;&#xA;३१५.&lt;br&gt;&#xA;सीसाकार महासीसे तब्बिरुद्धे कलेबरे,&lt;br&gt;&#xA;मापेत्वा अभिधावन्ति केचि मारस्स किङ्करा।&lt;br&gt;&#xA;३१६.&lt;br&gt;&#xA;आकड्ढेन्ता कपोलानं करसाखाहि सम्मुखे,&lt;br&gt;&#xA;दस्सयन्ता महादाठं केचेन्ति मारकिङ्करा।&lt;br&gt;&#xA;३१७.&lt;br&gt;&#xA;तिखिणग्गनखा केचि फालयन्ता सकोदरे,&lt;br&gt;&#xA;अन्ते गले पिलन्धित्वा धावन्ति किङ्करापरे।&lt;br&gt;&#xA;३१८.&lt;br&gt;&#xA;गिलन्ता केचि फणिनो उग्गिरन्ता तथेव च,&lt;br&gt;&#xA;सीस कन्धर कण्णन्त बाहु अङ्गुलि आदिसु।&lt;br&gt;&#xA;३१९.&lt;br&gt;&#xA;सकलेसु सरीरेसु विसधूमग्गि सङ्कुले,&lt;br&gt;&#xA;धारेन्ता’सिविसे केचि धावन्त्यग्गे भयावहा।&lt;br&gt;&#xA;३२०.&lt;br&gt;&#xA;पदित्तायोगुले गय्ह खिपन्तेके अनेकधा,&lt;br&gt;&#xA;दित्तपब्बतमुद्धच्‍च केचि अग्गिकपालके,&lt;br&gt;&#xA;खिपन्‍ना अभिधावन्ति दट्ठोट्ठा भीमलोचना।&lt;br&gt;&#xA;३२१.&lt;br&gt;&#xA;लालयन्ता सका जिव्हा खन्धे कत्वान मुग्गरे,&lt;br&gt;&#xA;मत्तभुजङ्ग वेसेन धावन्ति अपरे भटा।&lt;br&gt;&#xA;३२२.&lt;br&gt;&#xA;पिबन्ता लोहितानेके खादन्ता पिसिते परे,&lt;br&gt;&#xA;पिसाचाव’चरुं केचि मुनिराजस्स अग्गतो।&lt;br&gt;&#xA;३२३.&lt;br&gt;&#xA;उल्‍लङ्घन्ता च सेलेन्ता धावन्ता जलितायुधा,&lt;br&gt;&#xA;भिमवेसधरा यक्खा केचेन्ति भकुटीमुखा।&lt;br&gt;&#xA;३२४.&lt;br&gt;&#xA;पणुण्ण सरवस्सेहि कुन्ततोमर वुट्ठिहि,&lt;br&gt;&#xA;भेण्डिवाला’सिचक्‍केहि निब्भरासि दिगन्तरं।&lt;br&gt;&#xA;३२५.&lt;br&gt;&#xA;यं दिट्ठ सुत मत्तेन मरणं चित्त विब्भमं,&lt;br&gt;&#xA;याति लोको कथं को तं निस्सेसं भासते नरो।&lt;br&gt;&#xA;३२६.&lt;br&gt;&#xA;नेकदन्तसहस्सेहि निक्खन्तग्गिसिखायुतं,&lt;br&gt;&#xA;दाननिज्झरसम्पातं भीमगज्‍जनगज्‍जितं।&lt;br&gt;&#xA;३२७.&lt;br&gt;&#xA;नेकसत करग्गेहि धतायोलगुळादिकं,&lt;br&gt;&#xA;सन्‍नद्धं कवचादीहि गिरिंच गिरिमेखलं।&lt;br&gt;&#xA;३२८.&lt;br&gt;&#xA;आरूळ्हो पापिमा तत्थ उस्सापेत्वा जयद्धजं,&lt;br&gt;&#xA;विसालावत्त दाठग्गो चिपिटग्ग भग्ग नासिको।&lt;br&gt;&#xA;३२९.&lt;br&gt;&#xA;दट्ठोट्ठ भीमवदनो भकुटी वलि ललाटको,&lt;br&gt;&#xA;कोधानलेहि सन्दिद्ध महक्खो तम्बदाठीको।&lt;br&gt;&#xA;३३०.&lt;br&gt;&#xA;नीलपब्बत सङक्‍कास विसमङ्गो महोदरो,&lt;br&gt;&#xA;गोनसोरग सप्पादि अङ्गीकत सुभिंसनो।&lt;br&gt;&#xA;३३१.&lt;br&gt;&#xA;सहस्सबाहुं मापेत्वा छूरिका यट्ठि सत्ति च,&lt;br&gt;&#xA;कोदण्डचण्डबाणे च चक्‍क कुन्तगदादि च।&lt;br&gt;&#xA;३३२.&lt;br&gt;&#xA;सङ्कु वेतालिका फरसु पासमुग्गर अङ्कुसे,&lt;br&gt;&#xA;गहेत्वा कणयञ्‍चाथ तिसूल वजिरायुधे।&lt;br&gt;&#xA;३३३.&lt;br&gt;&#xA;परिवत्तेसि आकासे तेसमञ्‍ञोञ्‍ञ घट्टना,&lt;br&gt;&#xA;उग्गतेहि फुलिङ्गेहि धावन्तेहि समन्ततो।&lt;br&gt;&#xA;३३४.&lt;br&gt;&#xA;अग्गि चक्‍कपरीतंच कुरुमानो निजं तनुं,&lt;br&gt;&#xA;आवहन्तो भयं ब्रह्म सुर सिद्धादीनं तदा,&lt;br&gt;&#xA;स मारसेनो सो मारो भगवन्तमुपागमि।&lt;br&gt;&#xA;३३५.&lt;br&gt;&#xA;उदयावलकूटम्हि भासन्तोव पभाकरो,&lt;br&gt;&#xA;सुप्पतिट्ठितमेरू’व तिकूटाचल मुद्धनि।&lt;br&gt;&#xA;३३६.&lt;br&gt;&#xA;कत्वान पिट्ठितो बोधिं भूरुहं वजिरासने,&lt;br&gt;&#xA;निसिन्‍नो भगवा’तीव निच्‍चलो अतिरोचति।&lt;br&gt;&#xA;३३७.&lt;br&gt;&#xA;अकम्पो सो मुनी एवमग्गे’कासि निजं बलं,&lt;br&gt;&#xA;सम्मप्पधानसंयुत्तो दयामेत्तो महेसिको।&lt;br&gt;&#xA;३३८.&lt;br&gt;&#xA;चतुबुद्धभुमिसङ्खात जयभुमिमुदिक्खिय,&lt;br&gt;&#xA;चतुस्सङ्गहवत्थूनं योजेत्वा द्वारकोट्ठके।&lt;br&gt;&#xA;३३९.&lt;br&gt;&#xA;योजेत्वान थिरं तत्थ सद्धादिबलकोट्ठके,&lt;br&gt;&#xA;सतिपट्ठानपाकारे अभेज्‍जिन्द्रिय गोपुरे।&lt;br&gt;&#xA;३४०.&lt;br&gt;&#xA;थिरञाणयुधाकिण्णे मेत्ता सन्‍नाह वम्मितो,&lt;br&gt;&#xA;अभीत भारती भुरि भेरिसङ्ख पुरक्खतो।&lt;br&gt;&#xA;३४१.&lt;br&gt;&#xA;चतुरङ्गविरियुत्तुङ्ग मातङ्गक्खन्धसङ्गतो,&lt;br&gt;&#xA;पुञ्‍ञसम्भारभारेन कम्पयं वसुधातलं।&lt;br&gt;&#xA;३४२.&lt;br&gt;&#xA;चरियत्तय सङ्खात’मुस्सापित जयद्धजो,&lt;br&gt;&#xA;एवं विधाय मारारि मारसङ्गाम मण्डलं।&lt;br&gt;&#xA;३४३.&lt;br&gt;&#xA;दानादयो महायोधे आहूय सहजातके,&lt;br&gt;&#xA;सुणाथ भो गिरं मय्हं भवतज्‍ज महा भवो।&lt;br&gt;&#xA;३४४.&lt;br&gt;&#xA;एथ याथ समग्गत्थ न ओस्सक्‍कथ सुज्झथ,&lt;br&gt;&#xA;विजेतुं मारयुद्धम्ही न सक्‍का’सेसजन्तुहि।&lt;br&gt;&#xA;३४५.&lt;br&gt;&#xA;अज्‍ज गच्छति निट्ठानं सो भो पारमिताभटा,&lt;br&gt;&#xA;सहुस्साहा ममग्गम्हि दस्सेथ वीरियं सकं।&lt;br&gt;&#xA;३४६.&lt;br&gt;&#xA;अथ दानभटो आह अप्फोटं दिगुणं भुजं,&lt;br&gt;&#xA;पस्सदानि महावीर बलं मे मारधंसने।&lt;br&gt;&#xA;३४७.&lt;br&gt;&#xA;परमत्थपारमि योधं तथे’व उपपारमिं,&lt;br&gt;&#xA;उभो पस्से करित्वान ससेनो धावि दप्पवा।&lt;br&gt;&#xA;३४८.&lt;br&gt;&#xA;तथेव सीलनामव्हो पारमीभट’मुत्तमो,&lt;br&gt;&#xA;निक्खम्म सह सेनाय मारसेनमभिद्दवी।&lt;br&gt;&#xA;३४९.&lt;br&gt;&#xA;तथानेक्खम्मनामोपि सन्‍नद्धो’सभटो भटो,&lt;br&gt;&#xA;मारसेनामिगे हन्तुं धावि दीपी’व साहसो।&lt;br&gt;&#xA;३५०.&lt;br&gt;&#xA;पञ्‍ञायोधो’पि गच्छन्तो साटोपो धावि दप्पवा,&lt;br&gt;&#xA;मारमेरुमहा अज्‍ज ससेनुम्मूलयामिति।&lt;br&gt;&#xA;३५१.&lt;br&gt;&#xA;वीरियपारमिता योधो दट्ठोट्ठो भीमगज्‍जनो,&lt;br&gt;&#xA;सोसेमि मम तेजेन वदं’गा मार सागरं।&lt;br&gt;&#xA;३५२.&lt;br&gt;&#xA;खन्तिसच्‍चव्हया चेव ततो’धिट्ठानको भटो,&lt;br&gt;&#xA;आसु धाविंसु पातेतुं मारस्स मकरद्धजं।&lt;br&gt;&#xA;३५३.&lt;br&gt;&#xA;मेत्तानामो महायोधो मारो मय्हमलन्ति’गा,&lt;br&gt;&#xA;उपेक्खको’पी सो योधो मारसेनं पदालितुं।&lt;br&gt;&#xA;३५४.&lt;br&gt;&#xA;पेसेत्वेवं जिनो सेनं’सरीरं दळ्हविक्‍कमं,&lt;br&gt;&#xA;निसिदि तस्स तेजेन निरुस्साहासि सा चमू।&lt;br&gt;&#xA;३५५.&lt;br&gt;&#xA;अहो भो विम्हयं दानि सुणाथ मुनिनो मम,&lt;br&gt;&#xA;जेति एको निसिन्‍नोव समारं मारवाहिनिं।&lt;br&gt;&#xA;३५६.&lt;br&gt;&#xA;कोपानलेन सन्दित्तं दुट्ठ रुट्ठं पजापतिं,&lt;br&gt;&#xA;अदुट्ठो जेति सम्बुद्धो आनुभावो हि तादिसो।&lt;br&gt;&#xA;३५७.&lt;br&gt;&#xA;दित्तायुधे खिपन्ते’पि विज्झन्ते वसवत्तिनी,&lt;br&gt;&#xA;निरायुधो’व तं जेति आनुभावो हि तादिसो।&lt;br&gt;&#xA;३५८.&lt;br&gt;&#xA;सहाटोपं सहङकारं मारं साडम्बरं तदा,&lt;br&gt;&#xA;निच्‍चलो जेति सम्बुद्धो आनुभावो हि तादिसो।&lt;br&gt;&#xA;३५९.&lt;br&gt;&#xA;हत्थस्स रथपत्तीहि धावन्तं तमितोचितो,&lt;br&gt;&#xA;निसिन्‍नोव जिनो जेति आनुभावो हि तादिसो।&lt;br&gt;&#xA;३६०.&lt;br&gt;&#xA;भासन्तं नेकधा कण्ण कठोर गिरमन्तकं,&lt;br&gt;&#xA;निस्सद्दो जेति सम्बुद्धो आनुभावो हि तादिसो।&lt;br&gt;&#xA;३६१.&lt;br&gt;&#xA;मारोपागम्म अट्ठासि लङ्घितुं असमत्थको,&lt;br&gt;&#xA;बुद्धतेजग्गि पाकारं दित्तमब्भुग्गतं थिरं।&lt;br&gt;&#xA;३६२.&lt;br&gt;&#xA;तदाह नमुचि कुद्धो भुजमुक्खिप्प’मीदिसं,&lt;br&gt;&#xA;खिप्पं सिद्धत्थ हे गच्छ सन्तकेदं ममासनं।&lt;br&gt;&#xA;३६३.&lt;br&gt;&#xA;नो चे गच्छसि ते हदयं फालेमि नखसत्तिहि,&lt;br&gt;&#xA;विचुण्णेमि तुवं पादे गहेत्वा पथवीतले।&lt;br&gt;&#xA;३६४.&lt;br&gt;&#xA;पस्स मे महतिं सेनं पस्स आयुधसञ्‍चयं,&lt;br&gt;&#xA;तेन तं अभिमद्दामि तुवटं गच्छिदं मम।&lt;br&gt;&#xA;३६५.&lt;br&gt;&#xA;अथस्स वचनं सुत्वा जिनो’ह मधुरङ्गिरो,&lt;br&gt;&#xA;कदा ते पूरिता मार पल्‍लङ्कत्थाय पारमी।&lt;br&gt;&#xA;३६६.&lt;br&gt;&#xA;कदा अदासि सीसादी दानं सीलं कथं तव,&lt;br&gt;&#xA;तदत्थाय कथापेहि के ते पच्‍चक्खकारका।&lt;br&gt;&#xA;३६७.&lt;br&gt;&#xA;अथा’ह फरुसो मारो नेतं गरु मुने मम,&lt;br&gt;&#xA;अयं सा परिसा सब्बा तस्स पच्‍चक्खकारकं।&lt;br&gt;&#xA;३६८.&lt;br&gt;&#xA;उग्घोसेसि महासेना पक्खी’हन्ति विसुं विसुं,&lt;br&gt;&#xA;भुमुद्रियन मत्तोव ततो कोलाहलो अहु।&lt;br&gt;&#xA;३६९.&lt;br&gt;&#xA;अथाह मारो समण अहं सक्खि कथापयिं,&lt;br&gt;&#xA;तव को सक्खि यज्‍जत्थि कथापेहि लहुं मम।&lt;br&gt;&#xA;३७०.&lt;br&gt;&#xA;अथाह भगवा तस्स गम्भीरं मधुरं गिरं,&lt;br&gt;&#xA;निच्छारेन्ता मयूरस्स सुनादं फणिनो यथा।&lt;br&gt;&#xA;३७१.&lt;br&gt;&#xA;तवेव मे न सन्तीध पच्‍चक्खत्थं सचेतना,&lt;br&gt;&#xA;अचेतनाव मेदानि सन्ति पच्‍चक्खवादिनो।&lt;br&gt;&#xA;३७२.&lt;br&gt;&#xA;इति वत्वान मारारि सञ्त्धा जिमूत गब्भतो,&lt;br&gt;&#xA;निक्खन्त विज्‍जुसङ्कासं करं चामीकरज्‍जुतिं।&lt;br&gt;&#xA;३७३.&lt;br&gt;&#xA;रत्त चीवरगब्भम्हा नीहरित्वा जिनो तदा,&lt;br&gt;&#xA;धरण्यभिमुखं’कासि उद्दिस्स भुमिकामिनिं।&lt;br&gt;&#xA;३७४.&lt;br&gt;&#xA;दानमानादिकम्मे मे कम्पन्ती जातिजातियं,&lt;br&gt;&#xA;किमज्‍ज निस्सणासी’ति जिनो वाचमुदाहरी।&lt;br&gt;&#xA;३७५.&lt;br&gt;&#xA;सक्खि’हन्ति वदन्तीव ततो भुमिवरङ्गना,&lt;br&gt;&#xA;सळिलावनिपरियन्ता गज्‍जन्ति नच्‍चि तावदे।&lt;br&gt;&#xA;३७६.&lt;br&gt;&#xA;मही सागर ऊमी’व उट्ठापेन्ति महूमियो,&lt;br&gt;&#xA;छद्धा कम्पि कुलालस्स चक्‍कंवाति परिब्भमि।&lt;br&gt;&#xA;३७७.&lt;br&gt;&#xA;हिमवा गिरिराजा च युगन्धर नगादयो,&lt;br&gt;&#xA;कूटबागा समुक्खिप्प नच्‍चिंसु नटका विय।&lt;br&gt;&#xA;३७८.&lt;br&gt;&#xA;दिस्वा सुत्वा तमच्छेरं गयेनुब्बिग्ग मानसा,&lt;br&gt;&#xA;मारसेना पभिन्‍नासि भिन्‍नवेलोव सागरो।&lt;br&gt;&#xA;३७९.&lt;br&gt;&#xA;भयेनट्टस्सरा भन्ता पतन्तञ्‍ञोञ्‍ञ घट्टना,&lt;br&gt;&#xA;विकिरित्वा कचे पिट्ठे धाविंसु मारकिङ्करा।&lt;br&gt;&#xA;३८०.&lt;br&gt;&#xA;गहितायुधानि छड्डेन्ता पिदहन्ताननं करा,&lt;br&gt;&#xA;निवत्थवत्थमत्ते’पि धाविंसु अनपेक्खका।&lt;br&gt;&#xA;३८१.&lt;br&gt;&#xA;अङ्गुलियो मुखे केचि पक्खिपन्ति रुदन्ति च,&lt;br&gt;&#xA;केचि वन्दन्ति यावन्ति अभयं सामि देहि नो।&lt;br&gt;&#xA;३८२.&lt;br&gt;&#xA;सिद्धत्थो’यं जितो किन्‍नु निस्सासा रुद्धभासना,&lt;br&gt;&#xA;पिट्ठिपस्समुदिक्खन्ति धाविंसु चकिता परे।&lt;br&gt;&#xA;३८३.&lt;br&gt;&#xA;गिरिमेखलो’पि नागिन्दो जन्‍नुकेन पती तदा,&lt;br&gt;&#xA;मारो’पि पतितो खिप्पं धावित्वा’दस्सनं गतो।&lt;br&gt;&#xA;३८४.&lt;br&gt;&#xA;तङ्कणे उग्गतो आसि सत्थु कित्ति जयद्धजो,&lt;br&gt;&#xA;अवहेन्तोव सुरादीनं ब्रह्मलोकावधिं गतो।&lt;br&gt;&#xA;३८५.&lt;br&gt;&#xA;तदासि विजयो तस्स सम्बुद्धस्स सिरीमतो,&lt;br&gt;&#xA;चरिमे मारयुद्धम्हि मारस्सासि पराजयो।&lt;br&gt;&#xA;३८६.&lt;br&gt;&#xA;एवं महानुभावोति मन्त्वान नरसारथिं,&lt;br&gt;&#xA;निच्‍चं वन्दथ पूजेथ सो हि वो सरणं सदा।&lt;br&gt;&#xA;एकादसमो विजयो।&lt;br&gt;&#xA;३८७.&lt;br&gt;&#xA;लद्धाभिविजये बुद्धे निसिन्‍ने वजिरासने,&lt;br&gt;&#xA;परिवारयुं गतागम्म पुरे विय सुरादयो।&lt;br&gt;&#xA;३८८.&lt;br&gt;&#xA;देवा ते निखिला नेत्वा नानापूजाविधिं ततो,&lt;br&gt;&#xA;सन्तुट्ठा मुनिनो’कासुं महन्तं जयमङ्गलं।&lt;br&gt;&#xA;३८९.&lt;br&gt;&#xA;सम्पत्ताथ निसाकन्ता मानेतुंच मुनिस्सरं,&lt;br&gt;&#xA;पुब्बापरम्बरे लग्ग ससीणक्‍कण्ण भुसण।&lt;br&gt;&#xA;३९०.&lt;br&gt;&#xA;सुनीलाकास धम्मिल्‍ले धत्त तारालिमालिका,&lt;br&gt;&#xA;वीजेन्तीव दिसा बाहा फुल्‍लचूतक चामरे।&lt;br&gt;&#xA;३९१.&lt;br&gt;&#xA;मल्‍लिका मुकुलासत्त सम्मत्तालिगणा तदा,&lt;br&gt;&#xA;धमेन्ता विय सङ्खानि कूजेन्ति मधुरं गिरं।&lt;br&gt;&#xA;३९२.&lt;br&gt;&#xA;सामोद मकरन्देहि मन्दमन्दानिलागता,&lt;br&gt;&#xA;सजुण्हा जिनबिम्बम्हि उतुं गाहेन्ति सीतलं।&lt;br&gt;&#xA;३९३.&lt;br&gt;&#xA;अविज्‍जादि महामूलं तिवट्टत्थिर खन्धकं,&lt;br&gt;&#xA;संसार विसरुक्खं सो आरद्धुम्मुलितुं तदा।&lt;br&gt;&#xA;३९४.&lt;br&gt;&#xA;भावेन्तो पुरिमे यामे सरन्तो खन्धसन्ततिं,&lt;br&gt;&#xA;पुब्बेनिवासानुस्सति ञाणं लद्धा नरिस्सरो।&lt;br&gt;&#xA;३९५.&lt;br&gt;&#xA;तथा मज्झिम यामम्हि दिब्बचक्खु विसोधना,&lt;br&gt;&#xA;चुतुपपात ञाणञ्‍च अधिगंत्वान सब्बसो।&lt;br&gt;&#xA;३९६.&lt;br&gt;&#xA;रत्तिया पच्छिमे यामे चिन्तयन्तो जरादयो,&lt;br&gt;&#xA;विपस्सित्वा नामरूपे आरोपेत्वा तिलक्खणं।&lt;br&gt;&#xA;३९७.&lt;br&gt;&#xA;सम्मसन्तो किलेसेहि विवेचेत्वा सकं मनं,&lt;br&gt;&#xA;आसवानं खये ञाणा लद्धा अग्गफलं तदा।&lt;br&gt;&#xA;३९८.&lt;br&gt;&#xA;पत्तो निब्बाणनगरं बोज्झङ्ग रतनिस्सरो,&lt;br&gt;&#xA;सद्धम्मराजा हुत्वान पीतिवाचमुदाहरी।&lt;br&gt;&#xA;३९९.&lt;br&gt;&#xA;अनेकजाति संसारं सन्धाविस्सं अनिब्बिसं,&lt;br&gt;&#xA;गहकारकं गवेसन्तो दुक्खा जाति पुनप्पुनं।&lt;br&gt;&#xA;४००.&lt;br&gt;&#xA;गहकारक दिट्ठोसि पुन गेहं न काहसि,&lt;br&gt;&#xA;सब्बा ते फासुका भग्गा गहकूटं विसङ्खितं,&lt;br&gt;&#xA;विसङ्खारगतं चित्तं तण्हानं खयमज्झगा।&lt;br&gt;&#xA;४०१.&lt;br&gt;&#xA;इच्‍चेव मग्गमतदानविधिप्पवीण,&lt;br&gt;&#xA;कारुञ्‍ञपुञ्‍ञहदयेन महोदयेन,&lt;br&gt;&#xA;पत्वा भवण्णवमपारमनन्तदुक्खं,&lt;br&gt;&#xA;येनोचिता परमपारमिता जिनेन।&lt;br&gt;&#xA;४०२.&lt;br&gt;&#xA;योचेव सब्बविभवं पणुदित्व रज्‍जम्&lt;br&gt;&#xA;निक्खम्म पत्व चलपत्तमहीरुहस्स,&lt;br&gt;&#xA;मूले निसज्‍ज सबलं पबलञ्‍च मारं,&lt;br&gt;&#xA;पापारयो च विजितो स ददातु सन्तिं।&lt;br&gt;&#xA;अभिसम्बोधि कथा।&lt;br&gt;&#xA;४०३.&lt;br&gt;&#xA;तिलोकनाथो सुगतो ततो तदा&lt;br&gt;&#xA;उदानवाचं समुदाहरित्वा,&lt;br&gt;&#xA;पल्‍लङ्कमाभुज्‍ज दुमिन्दमूले&lt;br&gt;&#xA;चिन्तेसि एवं वजिरासनस्मिं।&lt;br&gt;&#xA;४०४.&lt;br&gt;&#xA;दानादयो पारमिता चिनित्वा&lt;br&gt;&#xA;असङ्खकप्पानि च खेपयित्वा,&lt;br&gt;&#xA;अस्सेव पल्‍लङ्कवरस्स हेतु&lt;br&gt;&#xA;सन्धावितं तं भजितं वयज्‍ज।&lt;br&gt;&#xA;४०५.&lt;br&gt;&#xA;यावस्सु पुण्ण मम चेतनायो&lt;br&gt;&#xA;तावेत्थ अच्छामि न वुट्ठहामि,&lt;br&gt;&#xA;मंत्वान सो नेकसहस्ससङ्खा&lt;br&gt;&#xA;जिनो समापत्ति वलञ्‍जि तत्थ।&lt;br&gt;&#xA;४०६.&lt;br&gt;&#xA;देवातिदेवो तिभवेकनाथो&lt;br&gt;&#xA;हतावकासो जितपञ्‍चमारो,&lt;br&gt;&#xA;पितामहादीहि महीयमानो&lt;br&gt;&#xA;खेपेसि सत्था दिवसानि सत्त।&lt;br&gt;&#xA;इति पठम सत्ताहं।&lt;br&gt;&#xA;४०७.&lt;br&gt;&#xA;यस्मासनं नेव जहाति तस्मा&lt;br&gt;&#xA;तिसन्धियुत्तेन निसीदितेव,&lt;br&gt;&#xA;अज्‍जापि कत्तब्बमनेन अत्थि&lt;br&gt;&#xA;देवानमिच्छासि मनम्हि कङ्खा।&lt;br&gt;&#xA;४०८.&lt;br&gt;&#xA;तेसं मनं सो मनसा विदित्वा&lt;br&gt;&#xA;विनोदनत्थं विमतिन्तु तेसं,&lt;br&gt;&#xA;उट्ठाय तम्हा नभमुप्पतित्वा&lt;br&gt;&#xA;दस्सेसि तेसं मुनिपाटिहेरं।&lt;br&gt;&#xA;४०९.&lt;br&gt;&#xA;विनोदयित्वा सुगतो तदेवम्&lt;br&gt;&#xA;सुधासिनं चेतसि कङ्खरासिं,&lt;br&gt;&#xA;पल्‍लङ्कतो उत्तरपुब्बकण्णम्&lt;br&gt;&#xA;आकासतोरुय्ह जलं रवीव।&lt;br&gt;&#xA;४१०.&lt;br&gt;&#xA;जिनो दुमिन्दस्स च आसनस्स&lt;br&gt;&#xA;बहूपकारत्तमनुस्सरन्तो,&lt;br&gt;&#xA;ठितो पदं किञ्‍चि अकोपयन्तो&lt;br&gt;&#xA;इतो चितो लोक न मुज्‍जहन्तो।&lt;br&gt;&#xA;४११.&lt;br&gt;&#xA;नीलायतक्खामलकन्तितोय&lt;br&gt;&#xA;धारानिपातेन दुमिन्दराजं,&lt;br&gt;&#xA;निसिञ्‍चमानो दिवसानि सत्त&lt;br&gt;&#xA;पूजेसि तं’निमिसलोचनेहि।&lt;br&gt;&#xA;४१२.&lt;br&gt;&#xA;अज्‍जापि तस्मिं धरणिप्पदेसे&lt;br&gt;&#xA;कतस्स थूपस्स तदेव नामं,&lt;br&gt;&#xA;अहोसि देवा च नरो’रगा च&lt;br&gt;&#xA;महेन्ति ते तेन दिवं पयन्ति।&lt;br&gt;&#xA;इति दुतिय सत्ताहं।&lt;br&gt;&#xA;४१३.&lt;br&gt;&#xA;देवा ततो देववरस्स तस्स&lt;br&gt;&#xA;सुचङ्कमं’कंसु मणीहि नाना,&lt;br&gt;&#xA;पल्‍लङ्कतो ठानवरस्स मज्झे&lt;br&gt;&#xA;पुब्बापरासायनमन्तराले।&lt;br&gt;&#xA;४१४.&lt;br&gt;&#xA;नरिन्द नागिन्द सुरिन्द पूजितो&lt;br&gt;&#xA;छब्बण्णरंसीहि समुज्‍जलन्तो,&lt;br&gt;&#xA;नीलम्बरे तारकितो ससी’व&lt;br&gt;&#xA;सो चङ्कमी सत्त अहानि तत्थ।&lt;br&gt;&#xA;४१५.&lt;br&gt;&#xA;अज्‍जापि तस्मिं धरणिप्पदेसे&lt;br&gt;&#xA;कतस्स थूपस्स तदेव नामं,&lt;br&gt;&#xA;अहोसि देवा च नरोरगा च&lt;br&gt;&#xA;महेन्ति ते तेन दिवं पयन्ति।&lt;br&gt;&#xA;इति ततिय सत्ताहं।&lt;br&gt;&#xA;४१६.&lt;br&gt;&#xA;ततो दुमिन्दस्स सुरासुरिन्दा&lt;br&gt;&#xA;महीतले पच्छिमोत्तरायं,&lt;br&gt;&#xA;मापिंसु नानारतनालयग्गम्&lt;br&gt;&#xA;निसज्‍ज पल्‍लङ्कवरे तहिं सो।&lt;br&gt;&#xA;४१७.&lt;br&gt;&#xA;सुदुद्दसागाधमपारपारम्&lt;br&gt;&#xA;समन्तपट्ठानतरङ्गभङ्गिं,&lt;br&gt;&#xA;धम्मोदधिं ञाणसुमेरुमत्था&lt;br&gt;&#xA;सालोलयं खेपयहानि सत्त।&lt;br&gt;&#xA;४१८.&lt;br&gt;&#xA;अज्‍जापि तस्मिं धरणिप्पदेसे&lt;br&gt;&#xA;कतस्स थूपस्स तदेव नामं,&lt;br&gt;&#xA;अहोसि देवा च नरोरगा च&lt;br&gt;&#xA;महेन्ति ते तेन दिवं पयन्ति।&lt;br&gt;&#xA;इति चतुत्थ सत्ताहं।&lt;br&gt;&#xA;४१९.&lt;br&gt;&#xA;ततो जिनो गन्त्व’जपालमूले&lt;br&gt;&#xA;विमुत्तिजं सादुफलं’नुभोन्तो,&lt;br&gt;&#xA;सत्ताहमत्तं अतिवत्तयी सो&lt;br&gt;&#xA;देवातिदेवो करुणागुणग्गो।&lt;br&gt;&#xA;४२०.&lt;br&gt;&#xA;तदागता मारवधू मुनित्दम्&lt;br&gt;&#xA;पलोभितुं या पितुनो सकासा,&lt;br&gt;&#xA;तासं पयोगम्पिध बिन्दुमत्तम्&lt;br&gt;&#xA;कथीयते तं समुपागतत्ता।&lt;br&gt;&#xA;४२१.&lt;br&gt;&#xA;तदा स मारो समरे जिनेन&lt;br&gt;&#xA;पराजितो सोचनको’पगंत्वा,&lt;br&gt;&#xA;पज्झायमानो’थ अधोमुखो’च&lt;br&gt;&#xA;निसीदि तुण्ही विलिखं छमायं।&lt;br&gt;&#xA;४२२.&lt;br&gt;&#xA;पराजयं मय्ह ममेव दोसो&lt;br&gt;&#xA;न तस्स कस्माहमयं’च नासिं,&lt;br&gt;&#xA;सीसक्खिमंसादि च पुत्तदारे&lt;br&gt;&#xA;नादन्ति एवं मनसी करोन्तो।&lt;br&gt;&#xA;४२३.&lt;br&gt;&#xA;पवत्तिमेतं मकरद्धजस्स&lt;br&gt;&#xA;सुत्वान तण्हा अरती रगा च,&lt;br&gt;&#xA;यत्थच्छि मारो परिसोचयन्तो&lt;br&gt;&#xA;तत्थागमुं ता चकिता खणेन।&lt;br&gt;&#xA;४२४.&lt;br&gt;&#xA;दिस्वान तं तत्थ तथा निसिन्‍नम्&lt;br&gt;&#xA;निस्सासरुद्धं गिरमुग्गिरन्ती,&lt;br&gt;&#xA;तुसार बिन्दुनिवहेहि’सार&lt;br&gt;&#xA;पङ्केरुहाकार विसालनेत्ता।&lt;br&gt;&#xA;४२५.&lt;br&gt;&#xA;हा तात हा तात किमासि तेदम्&lt;br&gt;&#xA;नट्ठन्‍नु ते किं वद पत्थसी किं,&lt;br&gt;&#xA;को ते दिसो केन पराजितो’सि&lt;br&gt;&#xA;किमानयिस्साम हनाम कं नो।&lt;br&gt;&#xA;४२६.&lt;br&gt;&#xA;किम्होतियोदानि न पस्सथेतम्&lt;br&gt;&#xA;सुद्धोदनीयं ततकित्तिघोसं,&lt;br&gt;&#xA;मुखम्हि मय्हं मसिमक्खयन्तम्&lt;br&gt;&#xA;अतिच्‍च यन्तं विसयं पसय्ह।&lt;br&gt;&#xA;४२७.&lt;br&gt;&#xA;न भारिया तात मनुस्सभूतम्&lt;br&gt;&#xA;कत्तुं वसं को वसमेति नाम्हं,&lt;br&gt;&#xA;तं रागपासेन गजं’व मत्तम्&lt;br&gt;&#xA;सुबन्धकं बन्धिय आनयेम।&lt;br&gt;&#xA;४२८.&lt;br&gt;&#xA;न रागपासेन हि आननीयो&lt;br&gt;&#xA;मारस्स धेय्यं समतिक्‍कमीव,&lt;br&gt;&#xA;अपेतरागो अरहा अकम्पो&lt;br&gt;&#xA;सोवाम तस्मा सुभगा तनुजा।&lt;br&gt;&#xA;४२९.&lt;br&gt;&#xA;सचेतनो सो हि मनुस्सभुतो&lt;br&gt;&#xA;अचेतनञ्‍चे समुपागमाम,&lt;br&gt;&#xA;करोम तं नो वसगं किमेत्थ&lt;br&gt;&#xA;चित्तं बलं पस्सथ नो खणेन।&lt;br&gt;&#xA;४३०.&lt;br&gt;&#xA;रूपेन नेत्तं सुमनोहरेन&lt;br&gt;&#xA;गन्धेन घाणं सवणं सरेन,&lt;br&gt;&#xA;फस्सेन गत्तं रससा रसञ्‍ञम्&lt;br&gt;&#xA;मनञ्‍च पासेन च कामजेन&lt;br&gt;&#xA;४३१.&lt;br&gt;&#xA;सुबाहुपासेन च तस्स गीवम्&lt;br&gt;&#xA;बाहुद्वयं धारितमालदामा,&lt;br&gt;&#xA;बन्धित्वदानेव तमा’नयाम&lt;br&gt;&#xA;बलञ्हि नो पस्सथ तात’दानि।&lt;br&gt;&#xA;४३२.&lt;br&gt;&#xA;वत्वान एवं वचनं पितुस्स&lt;br&gt;&#xA;पणम्म पादानि पगब्भितन्ता,&lt;br&gt;&#xA;यत्थच्छि मारारि विरोचमानो&lt;br&gt;&#xA;तत्था’गमुं खिप्पमुदग्गचित्ता।&lt;br&gt;&#xA;४३३.&lt;br&gt;&#xA;सामोदमालाकुलकेसभार&lt;br&gt;&#xA;पयोधरा कुङक्‍कुमहारिहारा,&lt;br&gt;&#xA;बिम्बाधरा चारुसभा पभासा&lt;br&gt;&#xA;उम्मादयन्ती जनमानसानि।&lt;br&gt;&#xA;४३४.&lt;br&gt;&#xA;मुद्धेन मिस्सं मधुरे निमुग्गम्&lt;br&gt;&#xA;स्नेहेन तिन्तं रसतो’नुविद्धं,&lt;br&gt;&#xA;भासिंसु वाचं हदयङ्गमन्ता&lt;br&gt;&#xA;विलोकनेनेव धितिं हरन्ती।&lt;br&gt;&#xA;४३५.&lt;br&gt;&#xA;वसन्तकन्तो नवयोब्बनो’सि&lt;br&gt;&#xA;सुवण्णवण्णो हदयङ्गमो’सि&lt;br&gt;&#xA;एको निसिन्‍नो’सि वटस्स मूले&lt;br&gt;&#xA;सिमन्तिनी सामि कुहिन्‍नु तुय्हं।&lt;br&gt;&#xA;४३६.&lt;br&gt;&#xA;तरङ्गहीनो’पि तरङ्गमाली&lt;br&gt;&#xA;ससङ्कहीना रजनी च सामी,&lt;br&gt;&#xA;हंसा’लिहीना सरसी सुफुल्‍ला&lt;br&gt;&#xA;नाभाति कन्ता विरतो धवो’पि।&lt;br&gt;&#xA;४३७.&lt;br&gt;&#xA;वसन्तकालो च वनं सुफुल्‍लम्&lt;br&gt;&#xA;निसाकराभा भमरालिगीतं,&lt;br&gt;&#xA;सुगन्धमन्दोपगता समीरा&lt;br&gt;&#xA;विरोचसि त्वम्पि च योब्बनेन।&lt;br&gt;&#xA;४३८.&lt;br&gt;&#xA;मयम्पि चेत्थेव समागतम्ह&lt;br&gt;&#xA;मनो’नुकूला च मनुञ्‍ञरूपा,&lt;br&gt;&#xA;करोति किंत्व’ज्‍ज सकामदाहो&lt;br&gt;&#xA;कामाकरो’दानि समागतो नो।&lt;br&gt;&#xA;४३९.&lt;br&gt;&#xA;मा तेदिसं योब्बनरूपसारम्&lt;br&gt;&#xA;सुविग्गहं छादय चीवरेन,&lt;br&gt;&#xA;तेनेव नो नेत्तमनम्हि सामि&lt;br&gt;&#xA;मा देहि दाहं तव दासिभुते।&lt;br&gt;&#xA;४४०.&lt;br&gt;&#xA;नखंसु सुत्ते’रुणपानिपादे&lt;br&gt;&#xA;नेत्तिन्दनीलानि’व आवुणन्तो,&lt;br&gt;&#xA;त्वमच्छि नो सामि मुखम्बुजेसु&lt;br&gt;&#xA;न एन्ति किन्ते नयनालिमाला।&lt;br&gt;&#xA;४४१.&lt;br&gt;&#xA;सुधासिलागीञ्‍जक लोहदारु&lt;br&gt;&#xA;जातेहि त्वं धीर न निम्मितो’सि,&lt;br&gt;&#xA;रूपी’सि सोम्मो’सि तथापि सामि&lt;br&gt;&#xA;किं कामरागं मनसा नुदेसि।&lt;br&gt;&#xA;४४२.&lt;br&gt;&#xA;अयञ्‍च बाला चतुरा रतीसु&lt;br&gt;&#xA;बालेति कङ्खं जह मानसम्हि,&lt;br&gt;&#xA;किं मञ्‍जरी भिज्‍जति सम्पफुल्‍ला&lt;br&gt;&#xA;मत्तालिराजे परिचुम्बमाने।&lt;br&gt;&#xA;४४३.&lt;br&gt;&#xA;अयञ्‍च रामा रमणीयरूपा&lt;br&gt;&#xA;पीणोरुगण्डा कुवमण्डला च,&lt;br&gt;&#xA;तं कामिनिं कामय फुल्‍लकञ्‍जे&lt;br&gt;&#xA;हंसो यथा केसर सम्पगिद्धो।&lt;br&gt;&#xA;४४४.&lt;br&gt;&#xA;चिन्तामणिं भद्दघटञ्‍च कप्प&lt;br&gt;&#xA;तरुं समापज्‍ज दळिद्दभावा,&lt;br&gt;&#xA;नापेन्ति सत्ता खलु दुब्भगत्ता&lt;br&gt;&#xA;तथेव नो’सी तव पादसेवा।&lt;br&gt;&#xA;४४५.&lt;br&gt;&#xA;एवञ्हि ता रञ्‍जनमञ्‍जुभासा&lt;br&gt;&#xA;सहस्समेकञ्‍च सतानि अट्ठ,&lt;br&gt;&#xA;वेसानि सम्मा अभिनिम्मिणित्वा&lt;br&gt;&#xA;पलोभयुन्तं बहूधा मुनिन्दं।&lt;br&gt;&#xA;ततो तण्हा?।&lt;br&gt;&#xA;४४६.&lt;br&gt;&#xA;यक्खोसि मत्तोसि सिलामयोसि&lt;br&gt;&#xA;अचेतनोसा’थ अयोमयोसि,&lt;br&gt;&#xA;अवीतरागञ्हि सचेतनञ्‍चे&lt;br&gt;&#xA;अनेनुपायेनु’पसङ्कमाम।&lt;br&gt;&#xA;४४७.&lt;br&gt;&#xA;फलेय्य खीप्पं हदयञ्हि तस्स&lt;br&gt;&#xA;उण्हंव रत्तं मुखतु’ग्गमेय्य,&lt;br&gt;&#xA;सियाव खिप्पं अपि चित्तखेपम्&lt;br&gt;&#xA;उम्मादभावंच स पापुणेय्य।&lt;br&gt;&#xA;४४८.&lt;br&gt;&#xA;यथा पलुत्तो हरितोपलम्हि&lt;br&gt;&#xA;खित्तो नळो सुस्सति आतपेन,&lt;br&gt;&#xA;एवं विसुस्सेति विसादमेति&lt;br&gt;&#xA;सो मुच्छति मुय्हति दुक्खमेति।&lt;br&gt;&#xA;४४९.&lt;br&gt;&#xA;सोकावकिण्णे नु वनम्हि झायसि&lt;br&gt;&#xA;वित्तन्‍नु जितो उद पत्थयानो,&lt;br&gt;&#xA;आगुन्‍नू गामस्मिं अकासि किञ्‍चि&lt;br&gt;&#xA;जनेन कस्मा न करोसि सक्खिं।&lt;br&gt;&#xA;सत्था?।&lt;br&gt;&#xA;४५०.&lt;br&gt;&#xA;अत्थस्स पत्तिं हदयस्स सन्तिम्&lt;br&gt;&#xA;छेत्वान सेनं पियसातरूपम्&lt;br&gt;&#xA;एको’हं झायं सुखमनुबोधिम्&lt;br&gt;&#xA;जनेन तस्मा न करोम सक्खिं।&lt;br&gt;&#xA;इमा द्वे पालियं?।&lt;br&gt;&#xA;४५१.&lt;br&gt;&#xA;पलुट्ठगत्तं दहनेन मक्‍कटिम्&lt;br&gt;&#xA;सुसानपेतिञ्‍च जिगुच्छनीयं,&lt;br&gt;&#xA;जेगुच्छियं जङ्गम मीळ्हरासिम्&lt;br&gt;&#xA;दिस्वान को तं वरये सपञ्‍ञो।&lt;br&gt;&#xA;अथ अरति?।&lt;br&gt;&#xA;४५२.&lt;br&gt;&#xA;कथं विहारी बहुलो च भिक्खु&lt;br&gt;&#xA;पञ्‍चोघतिण्णे अतरीध छट्ठं,&lt;br&gt;&#xA;कथं झायिं बहुलं कामसञ्‍ञा&lt;br&gt;&#xA;परिबाहिरा होन्ति अलद्ध यो तं।&lt;br&gt;&#xA;सत्था?।&lt;br&gt;&#xA;४५३.&lt;br&gt;&#xA;पस्सद्धकायो सुविमुत्तचित्तो&lt;br&gt;&#xA;असङ्खरानो सतिमा अनोको,&lt;br&gt;&#xA;अञ्‍ञाय धम्मं अवितक्‍क झायी&lt;br&gt;&#xA;न कुप्पती नस्सरती न थीनो।&lt;br&gt;&#xA;४५४.&lt;br&gt;&#xA;एवं विहारी बहुलो च भिक्खु&lt;br&gt;&#xA;पञ्‍चोघतिण्णे अतरीध छट्ठं,&lt;br&gt;&#xA;एवं झायिं बहुलं कामसञ्‍ञा&lt;br&gt;&#xA;परिबाहिरा होन्ति अलद्ध यो तं।&lt;br&gt;&#xA;अथ रगा?।&lt;br&gt;&#xA;४५५.&lt;br&gt;&#xA;अच्छेच्छि तण्हं गणसङ्घचारी&lt;br&gt;&#xA;अद्धा तरिस्सन्ती बहू च सद्धा,&lt;br&gt;&#xA;बहुं वतायं जनत’मनोको&lt;br&gt;&#xA;अच्छिज्‍ज नेस्सति मच्‍चुराजस्स पारं।&lt;br&gt;&#xA;सत्था? ।&lt;br&gt;&#xA;४५६.&lt;br&gt;&#xA;नयन्ति वे महावीरा सद्धम्मेन तथागता,&lt;br&gt;&#xA;धम्मेन नयमानानं का उसूया विजानतं।&lt;br&gt;&#xA;इमा पञ्‍च पालियं?।&lt;br&gt;&#xA;४५७.&lt;br&gt;&#xA;सुत्वान तं धम्मवरं जिनस्स&lt;br&gt;&#xA;पमत्तबन्धुस्स रगादिरामा,&lt;br&gt;&#xA;पलोभितुं ने’व समत्थका तम्&lt;br&gt;&#xA;अगंसु खिप्पं पितुनो सकासं।&lt;br&gt;&#xA;४५८.&lt;br&gt;&#xA;मारो तदारा’व समेक्खमानो&lt;br&gt;&#xA;दिस्वागता केवलमेव तायो,&lt;br&gt;&#xA;मा कत्थ कामं मम भासितानि&lt;br&gt;&#xA;कामत्थ पातुं मिगतण्हिकापं।&lt;br&gt;&#xA;४५९.&lt;br&gt;&#xA;बाला कुमुदनाळेहि पब्बतं अभिमन्थथ,&lt;br&gt;&#xA;गिरिं नखेन खणथ अयो दन्तेहि खादथ।&lt;br&gt;&#xA;४६०.&lt;br&gt;&#xA;सेलंव सिरसि ऊहच्‍च पाताले गाधमेसथ,&lt;br&gt;&#xA;खानुंव उरसा’सज्‍ज निब्बिज्‍जापेथ गोतमा।&lt;br&gt;&#xA;इमा द्वे पालियं?।&lt;br&gt;&#xA;४६१.&lt;br&gt;&#xA;वत्वान एवं विमनो स मारो&lt;br&gt;&#xA;सटीतुको सम्भवनं पयासि,&lt;br&gt;&#xA;सत्थाथ रागा परिमुत्तचित्तो&lt;br&gt;&#xA;जहासि तस्मिं दिवसानि सत्त।&lt;br&gt;&#xA;४६२.&lt;br&gt;&#xA;अज्‍जापि तं साखिवरम्पितेन&lt;br&gt;&#xA;’नुभुतमत्तेन महेन्ति सब्बे,&lt;br&gt;&#xA;तेनेव ते सग्गगता विमाने&lt;br&gt;&#xA;मोदन्ति कामेहि अनूपमेहि।&lt;br&gt;&#xA;इति पञ्‍चम सत्ताहं।&lt;br&gt;&#xA;४६३.&lt;br&gt;&#xA;ततो मुनिन्दो मुचलिन्दमूले&lt;br&gt;&#xA;निसीदि गन्त्वा पवरासनम्हि,&lt;br&gt;&#xA;युगन्धरे बालरवी’व रंसि&lt;br&gt;&#xA;जालाहि लोकं परिपूरयन्तो।&lt;br&gt;&#xA;४६४.&lt;br&gt;&#xA;अथान मेघो जलदा सतेहि&lt;br&gt;&#xA;पपूरयं खं थनयं सविज्‍जु,&lt;br&gt;&#xA;ससीतवातो किरमम्बुधारम्&lt;br&gt;&#xA;विरोचमानो विसकण्ठिकाहि।&lt;br&gt;&#xA;४६५.&lt;br&gt;&#xA;अमन्दनण्दो मुचलिन्दभोगी&lt;br&gt;&#xA;दिस्वा मुनिन्दं मुचलिन्दमूले,&lt;br&gt;&#xA;परिक्खिपित्वान विसालभोगा&lt;br&gt;&#xA;छादेत्व सम्मा सफणो फणेन।&lt;br&gt;&#xA;४६६.&lt;br&gt;&#xA;अज्झेसि सो तस्स अनुग्गहाय&lt;br&gt;&#xA;निसीदि गन्त्वा भुजगा’सनम्हि,&lt;br&gt;&#xA;सत्था तदा रूपियमन्दिरेव&lt;br&gt;&#xA;सत्तामहत्तं सुविमुत्तचित्तो।&lt;br&gt;&#xA;४६७.&lt;br&gt;&#xA;अज्‍जापि तं साखिवरम्पि तेन&lt;br&gt;&#xA;’नुभुतमत्तेन महेन्ति सब्बे,&lt;br&gt;&#xA;तेनेव ते सग्गगता विमाने&lt;br&gt;&#xA;मोदन्ति कामेहि अनूपमेहि।&lt;br&gt;&#xA;इति छट्ठम सत्ताहं।&lt;br&gt;&#xA;४६८.&lt;br&gt;&#xA;ततो’पगन्त्वा यतिराज राजा&lt;br&gt;&#xA;निसीदि राजायतनस्स मूले,&lt;br&gt;&#xA;विमुत्तिजं पीतिसुखं’नुभोन्तो&lt;br&gt;&#xA;सत्ताहमत्तं करुणागुणग्गो।&lt;br&gt;&#xA;४६९.&lt;br&gt;&#xA;अज्‍जापि तं साखिवरम्पि तेन&lt;br&gt;&#xA;’नुभुतमत्तेन महेन्ती सब्बे,&lt;br&gt;&#xA;तेनेव ते सग्गगता विमाने&lt;br&gt;&#xA;मोदन्ति कामेहि अनूपमेहि।&lt;br&gt;&#xA;इति सत्तम सत्ताहं।&lt;br&gt;&#xA;४७०.&lt;br&gt;&#xA;आहार किच्‍चादि विवज्‍जितस्स&lt;br&gt;&#xA;सुखानुभोन्तस्स विमुत्तिजानि,&lt;br&gt;&#xA;सम्पीणितङ्गस्स जिनस्स तस्स&lt;br&gt;&#xA;इच्‍चच्‍चगुं सत्तदिनानि सत्त।&lt;br&gt;&#xA;४७१.&lt;br&gt;&#xA;देवानमिन्देन ततो’पनीत&lt;br&gt;&#xA;मुखोदकादिम्परिभुञ्‍जियान,&lt;br&gt;&#xA;निसिन्‍नमत्ते यतिराज राजे&lt;br&gt;&#xA;तत्था’गमुं द्वे वाणिजा खणेन।&lt;br&gt;&#xA;४७२.&lt;br&gt;&#xA;उस्साहिता देववरेन सम्मा&lt;br&gt;&#xA;सालोहिता तस्स तपुस्स-भल्‍लिका,&lt;br&gt;&#xA;मन्थञ्‍च सादुं मधुपिण्डिकञ्‍च&lt;br&gt;&#xA;आदाय नाथं इदमब्रुवुन्ते।&lt;br&gt;&#xA;४७३.&lt;br&gt;&#xA;इदञ्हि नो धीर अनुग्गहाय&lt;br&gt;&#xA;पटिग्गहेत्व परिभुञ्‍ज दानं,&lt;br&gt;&#xA;हिताय तं होति सुखाय चेव&lt;br&gt;&#xA;अनप्पकप्पेसु अनागतेसु।&lt;br&gt;&#xA;४७४.&lt;br&gt;&#xA;पटिग्गहेत्वा मुनि देवदिन्‍न&lt;br&gt;&#xA;पत्तेन पच्‍चग्घसिलामयेन,&lt;br&gt;&#xA;भुत्वान तेसं अनुमोदनत्थम्&lt;br&gt;&#xA;देसेसि धम्मं वरदं पसत्थं।&lt;br&gt;&#xA;४७५.&lt;br&gt;&#xA;द्वे भातिका वाणीजका जिनस्स&lt;br&gt;&#xA;धम्मं सुणित्वान पसन्‍नचित्ता,&lt;br&gt;&#xA;द्वे वाचिकोपासकतं गतासुम्&lt;br&gt;&#xA;याचिंसु ते तं पुन पूजनीयं।&lt;br&gt;&#xA;४७६.&lt;br&gt;&#xA;परामसित्वान सिरं ततो सो&lt;br&gt;&#xA;अदा जिनो कुन्तल धातुमुट्ठिं,&lt;br&gt;&#xA;ते तेन तुट्ठा सुमना पतीता&lt;br&gt;&#xA;महिंसु नेत्वा विभवानुरूपं।&lt;br&gt;&#xA;४७७.&lt;br&gt;&#xA;सत्था’थ गन्त्वा अजपालमूले&lt;br&gt;&#xA;सहस्स रंसीव युगन्धरम्हि,&lt;br&gt;&#xA;निसज्‍ज लोकं अनुलोकयन्तो&lt;br&gt;&#xA;वितक्‍कि एवं मनसा वितक्‍कं।&lt;br&gt;&#xA;४७८.&lt;br&gt;&#xA;मयज्झपन्‍नो वरधम्मसारो&lt;br&gt;&#xA;ससस्स सिन्धू’व अगाधपारो,&lt;br&gt;&#xA;अबुद्धसत्तेहि तमज्‍ज कस्स&lt;br&gt;&#xA;पकासयिस्सञ्हि जळो हि लोको।&lt;br&gt;&#xA;४७९.&lt;br&gt;&#xA;देसेमि चे धम्मवरं पणीतम्&lt;br&gt;&#xA;किलन्तभावोव ममस्स अस्मा,&lt;br&gt;&#xA;किमत्तदुक्खे निति चिन्तयन्तो&lt;br&gt;&#xA;नुय्याममाका मुनि देसनम्हि।&lt;br&gt;&#xA;४८०.&lt;br&gt;&#xA;सहम्पती नाम ततो विधाता&lt;br&gt;&#xA;सचेतसा तस्स मनं विदित्वा,&lt;br&gt;&#xA;विनस्सतीदं खलु सब्बलोकम्&lt;br&gt;&#xA;अदेसिते तेनि’ति कम्पमानो।&lt;br&gt;&#xA;४८१.&lt;br&gt;&#xA;सकासमागम्म जिनस्स तस्स&lt;br&gt;&#xA;सगारवो ब्रह्मगणेन तत्थ,&lt;br&gt;&#xA;निहच्‍च जानुं पथवीतलम्हि&lt;br&gt;&#xA;नमस्समानो इदमब्रूवी सो।&lt;br&gt;&#xA;४८२.&lt;br&gt;&#xA;त्वं देवदेवो स सुमेधकाले&lt;br&gt;&#xA;पलोकितं लोकमुदिक्खमानो,&lt;br&gt;&#xA;विहाय दीपङ्करपादमूले&lt;br&gt;&#xA;लद्धा’मतं तं करुणागुणेन।&lt;br&gt;&#xA;४८३.&lt;br&gt;&#xA;पविस्स संसारवनं विदुग्गम्&lt;br&gt;&#xA;मंसक्खिसीसादिम’दासि दानं,&lt;br&gt;&#xA;वेदेसि दुक्खं अमितं असय्हम्&lt;br&gt;&#xA;तं ते परत्थं’व न अत्तहेतुं।&lt;br&gt;&#xA;४८४.&lt;br&gt;&#xA;सन्तीध सत्ता खलु मन्दरागा&lt;br&gt;&#xA;ञातुं समत्था सुगतस्स धम्मं,&lt;br&gt;&#xA;आराधितो मे करुणागुणग्गो&lt;br&gt;&#xA;देसेहि धम्मं अनुकम्पमानो।&lt;br&gt;&#xA;४८५.&lt;br&gt;&#xA;काले विकासन्ति खरंसु मिस्सा&lt;br&gt;&#xA;थलम्बुजाता कुसुमानि नाना,&lt;br&gt;&#xA;तथे’व ते धम्मकराभिफुट्ठा&lt;br&gt;&#xA;विकासमायन्ती जना अनेका&lt;br&gt;&#xA;४८६.&lt;br&gt;&#xA;सम्पन्‍न विज्‍जाचरणो सतीमा&lt;br&gt;&#xA;जुतिन्धरो अन्तिमदेहधारी,&lt;br&gt;&#xA;पटिग्गहेत्वास्स निमन्तणं सो&lt;br&gt;&#xA;जनेसि सत्ते करुणा मनस्मिं।&lt;br&gt;&#xA;४८७.&lt;br&gt;&#xA;अपारुता तेसं अमतस्स द्वारा&lt;br&gt;&#xA;ये सोतवन्तो पमुञ्‍चन्तु सद्धं,&lt;br&gt;&#xA;विहिंससञ्‍ञी पगुणं न भासिम्&lt;br&gt;&#xA;धम्मं पणीतं मनुजेसु ब्रह्मे।&lt;br&gt;&#xA;४८८.&lt;br&gt;&#xA;पटिग्गहेसीति उदग्गचित्तो&lt;br&gt;&#xA;अज्झेसनं मे चतुराणनो सो,&lt;br&gt;&#xA;नत्वान नाथं सहपारिसज्‍जो&lt;br&gt;&#xA;पक्‍कामि तम्हा भवनं खणेन।&lt;br&gt;&#xA;४८९.&lt;br&gt;&#xA;ततो जिनो तेन गहितनुञ्‍ञो&lt;br&gt;&#xA;देसेमि कस्सेति उदिक्खमानो,&lt;br&gt;&#xA;आळार-उद्दे समुदिक्ख धीरो,&lt;br&gt;&#xA;मन्त्वान तेसं अचिरच्‍चुतित्तं।&lt;br&gt;&#xA;४९०.&lt;br&gt;&#xA;कहन्‍नुखो’हं वरधम्मचक्‍कम्&lt;br&gt;&#xA;अञ्‍ञेन केनापि अवत्तनीयं,&lt;br&gt;&#xA;लोकस्स चिन्तामणिसन्तिभग्गम्&lt;br&gt;&#xA;पवत्तयिस्सन्ती विचिन्तयन्तो।&lt;br&gt;&#xA;४९१.&lt;br&gt;&#xA;दिस्वान भिक्खू मुनि पञ्‍चवग्गे&lt;br&gt;&#xA;आदाय पत्तञ्‍च तिचीवरञ्‍च,&lt;br&gt;&#xA;बाराणसीयं मिगदायमेन्तो&lt;br&gt;&#xA;अद्धानमग्गं पटिपज्‍जि सत्था।&lt;br&gt;&#xA;४९२.&lt;br&gt;&#xA;तत्थामरब्रह्मगणेहि पूत&lt;br&gt;&#xA;पथे फणी पक्खि चतुप्पदा च,&lt;br&gt;&#xA;आरञ्‍ञदेवा तरुपब्बता च&lt;br&gt;&#xA;महिंसु नेकेहि सुविम्हयेहि।&lt;br&gt;&#xA;४९३.&lt;br&gt;&#xA;ततोपगा सो मिगदायमग्गे&lt;br&gt;&#xA;दिस्वा यतीसं यतयो’पगन्त्वा,&lt;br&gt;&#xA;अकंसु वत्तं पटिपत्तिसारा&lt;br&gt;&#xA;पवत्तयी तत्थ स धम्मचक्‍कं।&lt;br&gt;&#xA;४९४.&lt;br&gt;&#xA;अञ्‍ञादिकोण्डञ्‍ञवसिप्पधाना&lt;br&gt;&#xA;कोटीनमट्ठारस कञ्‍जयोनी,&lt;br&gt;&#xA;असीतिकोटी’पि सुधासि सङ्घा&lt;br&gt;&#xA;अञ्‍ञासुमग्गं कमतो तदा ते।&lt;br&gt;&#xA;४९५.&lt;br&gt;&#xA;अतिच्‍चयातम्हि निदाघकाले&lt;br&gt;&#xA;वस्सानकाले समुपागतस्मिं,&lt;br&gt;&#xA;तत्थेव वस्सं उपगम्म धीरो&lt;br&gt;&#xA;तेमासमत्तं अवसी वसीसो।&lt;br&gt;&#xA;४९६.&lt;br&gt;&#xA;ततो यसं तस्स सहायकेपि&lt;br&gt;&#xA;पतिट्ठपेत्वा अरहत्तमग्गे,&lt;br&gt;&#xA;भुतिं जनानं अनुब्रूहयन्तो&lt;br&gt;&#xA;वस्सस्स अन्तं अकरी तहिं सो।&lt;br&gt;&#xA;४९७.&lt;br&gt;&#xA;वस्सच्‍चये लोकविदू मुनिन्दो&lt;br&gt;&#xA;आमन्तयी ते यतयो सपुत्ते,&lt;br&gt;&#xA;ते’थागमुं निब्बणथा कतञ्‍जली&lt;br&gt;&#xA;’दमब्रुवि तेसम’नन्त पञ्‍ञो।&lt;br&gt;&#xA;४९८.&lt;br&gt;&#xA;उग्घोसयन्ता मम धम्मघोसम्&lt;br&gt;&#xA;समाहनन्ता मम धम्मभेरिं,&lt;br&gt;&#xA;साधुं धमेन्ता मम धम्मसङ्खम्&lt;br&gt;&#xA;चराथ तुम्हे सनरामरानं।&lt;br&gt;&#xA;४९९.&lt;br&gt;&#xA;जयद्धजं मे भुवनुक्खिपन्ता&lt;br&gt;&#xA;उस्सापयन्ता मम धम्मकेतुं,&lt;br&gt;&#xA;अथुक्खिपन्ता मम धम्मकुन्तम्&lt;br&gt;&#xA;चराथ लोकेसु सदेवकेसु।&lt;br&gt;&#xA;५००.&lt;br&gt;&#xA;सुसज्‍जितत्तं अमतस्स मग्गम्&lt;br&gt;&#xA;सकण्टकत्तं नरकायनस्स,&lt;br&gt;&#xA;माराननस्मिं मसिमक्खितत्तम्&lt;br&gt;&#xA;कथेथ लोकस्स सदेवकस्स।&lt;br&gt;&#xA;५०१.&lt;br&gt;&#xA;बुद्धन्तरं सुप्पिहितं अचारम्&lt;br&gt;&#xA;पुरस्स मोक्खस्स विसालद्वारं,&lt;br&gt;&#xA;अवापुरी नो भगवा’धुना भो&lt;br&gt;&#xA;यथज्‍ज सब्बेती निवेदयव्हो।&lt;br&gt;&#xA;५०२.&lt;br&gt;&#xA;उप्पन्‍नभावं भुवने ममज्‍ज&lt;br&gt;&#xA;तथेव धम्मस्स च पातुभावं,&lt;br&gt;&#xA;उप्पन्‍नभावञ्‍च ममोरसानम्&lt;br&gt;&#xA;पकासयन्ता जगतिं चराथ।&lt;br&gt;&#xA;५०३.&lt;br&gt;&#xA;वनम्हि पन्ते गिरिगब्भरायम्&lt;br&gt;&#xA;रुक्खस्स मूले’पि च सुञ्‍ञा’गारे,&lt;br&gt;&#xA;वसं यतत्ता मम धम्ममग्गम्&lt;br&gt;&#xA;देसेथ लोके सनरामरानं।&lt;br&gt;&#xA;५०४.&lt;br&gt;&#xA;वत्वान एवं यतयो दिसासु&lt;br&gt;&#xA;पेसेत्व नाथो उरुवेलगामी,&lt;br&gt;&#xA;पटिपज्‍जि मग्गं अथ अन्तराले&lt;br&gt;&#xA;कप्पासिकव्हं विपिनं पविस्स।&lt;br&gt;&#xA;५०५.&lt;br&gt;&#xA;तस्मिं रमन्ते समतिंसमत्ते&lt;br&gt;&#xA;राजोरसे सो पवरो विनेत्वा,&lt;br&gt;&#xA;दत्वा’मतं धम्ममथुद्दिसित्वा&lt;br&gt;&#xA;अगोरुवेलं गजराजगामी।&lt;br&gt;&#xA;५०६.&lt;br&gt;&#xA;तत्थोरुवेलाधिककस्सपोति&lt;br&gt;&#xA;पसिद्धनामस्स ससिस्सकस्स,&lt;br&gt;&#xA;अग्गं फलं सो परिपावयन्तो&lt;br&gt;&#xA;वसी वसन्ते वसीनं वरिट्ठो।&lt;br&gt;&#xA;५०७.&lt;br&gt;&#xA;तदाहरुं नेगम नागरा च&lt;br&gt;&#xA;यञ्‍ञं महाकस्सप तापसस्स,&lt;br&gt;&#xA;जिनो विदित्वास्स मनं मनेन&lt;br&gt;&#xA;वसी विसुं तस्स पसाद हेतु।&lt;br&gt;&#xA;कथं?&lt;br&gt;&#xA;५०८.&lt;br&gt;&#xA;गन्त्वान उत्तरकुरुं भगवा तदानि&lt;br&gt;&#xA;पिण्डञ्‍चरित्व रमणीय हिमालयद्दिं,&lt;br&gt;&#xA;आगम्म सादुरस नीर भराभिरामे&lt;br&gt;&#xA;’नोतत्तके मुनिवरो परिभुञ्‍जियान।&lt;br&gt;&#xA;५०९.&lt;br&gt;&#xA;चिन्तेसि एवमहमप्पतरंव कालम्&lt;br&gt;&#xA;ठस्सामि सासन ममञ्हि अनागतेसु,&lt;br&gt;&#xA;लङ्कातले भवति तत्थ इदानि यक्ख&lt;br&gt;&#xA;सम्बाधमत्थि मम तत्थ गतेसु’दानि।&lt;br&gt;&#xA;५१०.&lt;br&gt;&#xA;सब्बा’मनुस्सज भयं पविनस्सती’ति&lt;br&gt;&#xA;मन्त्वा ततो यतिवरो करुणाय सत्ते,&lt;br&gt;&#xA;सञ्झाघनेहि परिनद्ध रवीव रत्त&lt;br&gt;&#xA;निग्रोधपक्‍क सदिसं चरपंसुकूलं।&lt;br&gt;&#xA;५११.&lt;br&gt;&#xA;धारेत्व सेलमय सुन्दर पत्तहत्थो&lt;br&gt;&#xA;छब्बण्णरंसि निवहं दिसि पूरयन्तो,&lt;br&gt;&#xA;सम्बोधितो नवम फुस्सज पुण्णमायम्&lt;br&gt;&#xA;लङ्कातलं विजयितुं नभसा’गमासि।&lt;br&gt;&#xA;५१२.&lt;br&gt;&#xA;ब्रह्मासुरामर फणि गरुळा च सिद्ध&lt;br&gt;&#xA;विज्‍जाधरादि जनता सहपारिसज्‍जा,&lt;br&gt;&#xA;केता’तपत्त घट दीपुरु तोरणेहि&lt;br&gt;&#xA;पूजं अकंसु महतिं गगनायनम्हि।&lt;br&gt;&#xA;५१३.&lt;br&gt;&#xA;लङ्कङ्गना उरसि भासुर तार हार&lt;br&gt;&#xA;सङ्कास सीतल मनोहर नीर पूरा,&lt;br&gt;&#xA;तस्मिं महादिपद वालुक नाम गङ्गा&lt;br&gt;&#xA;भुमज्झगासि जन नेत्त हराभिरामा।&lt;br&gt;&#xA;५१४.&lt;br&gt;&#xA;तस्साविदूर सुचि रम्मतरे पदेसे&lt;br&gt;&#xA;आयामतो मिततियोजन वित्थतेन,&lt;br&gt;&#xA;चत्तारि गावुतमितं नयनाभिरामम्&lt;br&gt;&#xA;आसार सीतजल निज्झर भुरिघोसं।&lt;br&gt;&#xA;५१५.&lt;br&gt;&#xA;मत्तालिपालि खग गीतिज मिस्सरागम्&lt;br&gt;&#xA;सम्मत्त चित्त मिगसङ्घ निसेवितं तं,&lt;br&gt;&#xA;नच्‍चन्त नेकसिखि सङ्गत पादपिण्डम्&lt;br&gt;&#xA;उय्यानमासि उरुनागवनाभिधानं।&lt;br&gt;&#xA;५१६.&lt;br&gt;&#xA;रम्मे तदा रतनदीपवरम्हि लङ्का&lt;br&gt;&#xA;लोकाभिधान हरिकण्डक यक्खदासे,&lt;br&gt;&#xA;ओदुम्बरे सुमनकूटक तण्डुलेय्ये&lt;br&gt;&#xA;सेलेसु मारगिरि मिस्सकरिट्ठनामे।&lt;br&gt;&#xA;५१७.&lt;br&gt;&#xA;ये’ञ्‍ञेपि सन्ति गिरयो वनरामणेय्या&lt;br&gt;&#xA;गङ्गा नदी गिरिगुहा सिकतातला च,&lt;br&gt;&#xA;तत्थावसन्ति रहसा फरुसानिरुद्दा&lt;br&gt;&#xA;पाणातिपात निरता सठकूट यक्खा।&lt;br&gt;&#xA;५१८.&lt;br&gt;&#xA;सङ्गम्म ते महति नागवनम्हि तम्हि&lt;br&gt;&#xA;सम्मन्तयिंसु सभटा सह पारिसज्‍जा,&lt;br&gt;&#xA;त्वं को’सि रे! इति परो अपरं खरेन&lt;br&gt;&#xA;तिक्खेन वादकणयेन अरुन्तुदन्ता।&lt;br&gt;&#xA;५१९.&lt;br&gt;&#xA;कुज्झिंसु ते अथितरीतर कारणेन&lt;br&gt;&#xA;वाक्येन युद्ध परिरद्ध पगब्भितत्ता,&lt;br&gt;&#xA;सङ्खाभितापग पतीव’नवट्ठचित्ता&lt;br&gt;&#xA;सारम्भगब्बितमना परिरावयन्ति।&lt;br&gt;&#xA;५२०.&lt;br&gt;&#xA;तस्मिं खणे’भिमतदो सुगतो नभम्हि&lt;br&gt;&#xA;आगम्म तेस’मनुकम्पित मानसेन,&lt;br&gt;&#xA;गोपानसी सम मनोहर रंसिमालि&lt;br&gt;&#xA;तत्थच्छि खे गुणमणी मणिकण्णिकाव।&lt;br&gt;&#xA;५२१.&lt;br&gt;&#xA;तेसं जिनो कलहवूपसमाय हेतु&lt;br&gt;&#xA;मापेसि वुट्ठि तिमिरा’निलसीतभीतिं,&lt;br&gt;&#xA;तत्थासि गज्‍जितघनो सुरचापखित्त&lt;br&gt;&#xA;धारासरेहि वितुदं निसिवार सङ्घं।&lt;br&gt;&#xA;५२२.&lt;br&gt;&#xA;अन्धाव ते घनतरे तिमिरे निमुग्गा&lt;br&gt;&#xA;मुळ्हा दिसञ्‍च विदिसं न विदिंसु भीता,&lt;br&gt;&#xA;चण्डानिलुद्धट महा गिरिकूटरुक्ख&lt;br&gt;&#xA;सम्पात भीत रुदिता गतिमेसयन्ति।&lt;br&gt;&#xA;५२३.&lt;br&gt;&#xA;सीतेन ते अथ दिजे परिकोटयन्ता&lt;br&gt;&#xA;अञ्‍ञोञ्‍ञगत्तमवलम्ब परोदयिंसु,&lt;br&gt;&#xA;रूपानि नेकभयदानि च घोसणानि&lt;br&gt;&#xA;वत्तिंसु तेन विविधं भयमासि तेसं।&lt;br&gt;&#xA;५२४.&lt;br&gt;&#xA;बुद्धापि दुक्खितमना परदुक्खकेन&lt;br&gt;&#xA;कस्मा करोन्ति अनयं’ति न चिन्तनीयं,&lt;br&gt;&#xA;लोको हनाति विटपि फलदान हेतु&lt;br&gt;&#xA;सत्थेन सोम रिपुगाहक वासरम्हि।&lt;br&gt;&#xA;५२५.&lt;br&gt;&#xA;सत्था ततो तमनुदो सभये ससोके&lt;br&gt;&#xA;दिस्वान गुय्हक जने करुणायितत्तो,&lt;br&gt;&#xA;वुट्ठिं तमञ्‍च पवनं पणुदित्व सब्बम्&lt;br&gt;&#xA;दस्सेसि अत्तमखिलं दुमणीव खम्हि।&lt;br&gt;&#xA;५२६.&lt;br&gt;&#xA;दिस्वान ते मुनिवर’ञ्‍जलि पङ्कजेहि&lt;br&gt;&#xA;सज्‍जेत्व सीस सरसी इदम’ब्रुविंसु,&lt;br&gt;&#xA;याचाम नो’भयपदं भवतो सकासा&lt;br&gt;&#xA;दासेसु धीर करुणं करणीयमेव।&lt;br&gt;&#xA;५२७.&lt;br&gt;&#xA;एवं तदा’वच जिनो मधुरस्सरेन&lt;br&gt;&#xA;आमन्त ते निसिचरे’वनते समेक्ख,&lt;br&gt;&#xA;तुम्हे ददाथ यदि ठानममेकदेसम्&lt;br&gt;&#xA;सब्बे अपेन्ती घनवातज सीतदुक्खा।&lt;br&gt;&#xA;५२८.&lt;br&gt;&#xA;यज्‍जेवमीतिम’पयाति करोम भो तम्&lt;br&gt;&#xA;गण्हाहि धीर यदि इच्छसि सब्बदीपं,&lt;br&gt;&#xA;वत्वान तेहि परिदिन्‍न छमाय मग्गो&lt;br&gt;&#xA;ओगम्म तत्थ पुथु पत्थरि चम्म कण्डं।&lt;br&gt;&#xA;५२९.&lt;br&gt;&#xA;तस्मिं निसज्‍ज कसिणं समापज्‍ज तेजो&lt;br&gt;&#xA;जालाकुलं जलित मग्गीममापयी सो,&lt;br&gt;&#xA;सो धूमकेतु गगनुग्गत तुङ्गसिङ्गो&lt;br&gt;&#xA;सन्दड्ढयं गिरिवनानु’रुघोसयन्तो।&lt;br&gt;&#xA;५३०.&lt;br&gt;&#xA;रुक्खेहि रुक्खवन पब्बत लङ्घनेन&lt;br&gt;&#xA;साखामिगे च विहगे अनुबन्धयं’व,&lt;br&gt;&#xA;वेस्सानरो वनमरू मिगसूकरे’पि&lt;br&gt;&#xA;सन्धावि गुय्हक जने इति चिन्तयन्तो।&lt;br&gt;&#xA;५३१.&lt;br&gt;&#xA;दिस्वान तत्थ पचुरातन विप्फुलिङ्ग&lt;br&gt;&#xA;सम्मिस्स जाल दहनं गुहका समेच्‍च,&lt;br&gt;&#xA;धावुं विकिण्णकच बप्पजल’द्दनेत्ता&lt;br&gt;&#xA;दारत्तजेहि सहिता गतिमेसमाना।&lt;br&gt;&#xA;५३२.&lt;br&gt;&#xA;सम्बुद्धतेज परिदड्ढ सरीरचित्ता&lt;br&gt;&#xA;आहच्‍च सागरतटं परिधावमाना,&lt;br&gt;&#xA;तस्मिम्पि ते पविसितुं सरणं न लद्धा&lt;br&gt;&#xA;छम्हि ततो सपदि सन्‍निपतिंसु सब्बे।&lt;br&gt;&#xA;५३३.&lt;br&gt;&#xA;दिस्वान ते मुनिवरो सहये ससोके&lt;br&gt;&#xA;रम्मं तदा जलधिमज्झगतं महन्तं,&lt;br&gt;&#xA;इद्धीहि सेहि गिरिदीपमि’धानयित्वा&lt;br&gt;&#xA;आरोपयित्व निखिले पुन तत्थ’कासि।&lt;br&gt;&#xA;५३४.&lt;br&gt;&#xA;कत्वेवमे’समसमो’पसमन्त’मीतिम्&lt;br&gt;&#xA;तत्थेव भासुरतरो भगवा निसीदि,&lt;br&gt;&#xA;ब्रह्मामरा’सुरफणी गरुळादि सिद्धा&lt;br&gt;&#xA;सङ्गम्म’कंसु महतिं महम’ग्गरूपं।&lt;br&gt;&#xA;५३५.&lt;br&gt;&#xA;देसेसि संसदि जिनो सुतिसाधु धम्मम्&lt;br&gt;&#xA;तस्मिं सदासवनुदं सिवदं जनानं,&lt;br&gt;&#xA;सुत्वान नेकसतकोटि पमाण पाणा&lt;br&gt;&#xA;लद्धा तदा समभवुं चरधम्मचक्खुं।&lt;br&gt;&#xA;५३६.&lt;br&gt;&#xA;तस्मिं दिने सुमनकूट वराधिवासो&lt;br&gt;&#xA;तेजिद्धिबुद्धिविभवो सुमनाभिधानो,&lt;br&gt;&#xA;देवो पसन्‍नहदयो रतनत्तयम्हि&lt;br&gt;&#xA;सम्पापुणित्थ पठमं फलमुत्तमं सो।&lt;br&gt;&#xA;५३७.&lt;br&gt;&#xA;उट्ठाय तुट्ठवदनो कतपञ्‍जलीको&lt;br&gt;&#xA;मुग्गो जिनग्ग नखरंसि पयोदधिम्हि&lt;br&gt;&#xA;वन्दित्व एवमवचा’तुल वीर धीर&lt;br&gt;&#xA;लोकग्ग पुग्गल वरं दद सामि धीस।&lt;br&gt;&#xA;५३८.&lt;br&gt;&#xA;दासोस्मि ते चरण पङ्कज पूजकोहम्&lt;br&gt;&#xA;सद्धादयादि विभवो तनयो’हमस्मि,&lt;br&gt;&#xA;तुम्हे विना खणलवं वसितुं न इच्छे&lt;br&gt;&#xA;तस्मा ददातु भगवा मम पूजनीयं।&lt;br&gt;&#xA;५३९.&lt;br&gt;&#xA;सुत्वान तं धितिमती परिमज्‍ज सीसम्&lt;br&gt;&#xA;संसत्त छप्पद सरोरुह सन्‍निभेन,&lt;br&gt;&#xA;हत्थेन नील सक कुन्तल धातुमुट्ठिम्&lt;br&gt;&#xA;दज्‍जाथ सो मणिमयेन करण्डकेन।&lt;br&gt;&#xA;५४०.&lt;br&gt;&#xA;पग्गय्ह बाहुयुगलेन ठीतो नमित्वा&lt;br&gt;&#xA;मुद्धा दधासि मकुटं विय पीणितत्तो,&lt;br&gt;&#xA;कत्वा’थ सो वर महं तिदिवेहि सद्धि&lt;br&gt;&#xA;’मप्पेत्व धीर फरिभुत्त वसुन्धरायं।&lt;br&gt;&#xA;५४१.&lt;br&gt;&#xA;सो’कासि नीलरतनेहि महारहेहि&lt;br&gt;&#xA;उब्बेधतो रतन सत्त पमाण थूपं,&lt;br&gt;&#xA;नाथे धरन्तसमयेव पतिट्ठही सो&lt;br&gt;&#xA;थूपो तिलोकसुखदो मणि कामदो’व।&lt;br&gt;&#xA;५४२.&lt;br&gt;&#xA;पच्छा तिलोकसरणे परिनिब्बुतम्हि&lt;br&gt;&#xA;खीणा सवो समहिमो सरभु यतिन्दो,&lt;br&gt;&#xA;आदाय तं चितकतो जिनगीवधातुम्&lt;br&gt;&#xA;तस्मिं निधाय’करि बारस हत्थथूपं।&lt;br&gt;&#xA;५४३.&lt;br&gt;&#xA;चूळाभयह्ववनिपो समये’परस्मिम्&lt;br&gt;&#xA;बत्तिंस हत्थम’करियत्थ वरोरुथूपं,&lt;br&gt;&#xA;दुट्ठादिगामणि नुपो दमिळे हनन्तो&lt;br&gt;&#xA;कारेसि कञ्‍चुकमथो चतुसट्ठिहत्थं।&lt;br&gt;&#xA;५४४.&lt;br&gt;&#xA;एवं स सीहलमहासरमजझरूळ्हम्&lt;br&gt;&#xA;सेतम्बुजं’व मधुपावलि सेवनीयं,&lt;br&gt;&#xA;भुमङ्गना करतले सितवित्थलीलो&lt;br&gt;&#xA;थूपो ददातु मसमोपसमं जनानं।&lt;br&gt;&#xA;५४५.&lt;br&gt;&#xA;लङ्कोपसग्गम’वधूय विधाय खेमम्&lt;br&gt;&#xA;लङ्कं निजाय वरकुन्तल धातुया तं,&lt;br&gt;&#xA;कत्वान भासुरतरं मुनि मङ्गलाय&lt;br&gt;&#xA;पायासि तारक पथे’नुरुवेलमेव।&lt;br&gt;&#xA;५४६.&lt;br&gt;&#xA;तस्मिं विधाय बहुविम्हित पाटिहेरम्&lt;br&gt;&#xA;भेत्वा ससिस्सकि’सिनो पुन दिट्ठिजालं,&lt;br&gt;&#xA;दत्वान निब्बुतिपदं सहसिस्सकस्स&lt;br&gt;&#xA;निब्बाण सुन्दर पुरं परिपूरयित्थ।&lt;br&gt;&#xA;५४७.&lt;br&gt;&#xA;तम्हा विकासित कुसेसय काननाभ&lt;br&gt;&#xA;वीतासवेहि निवुतो सुगतेभगामी,&lt;br&gt;&#xA;पायासि राजगह गामी’मुदारमग्गम्&lt;br&gt;&#xA;वेनेय्य जन्तु कमलाकर भानुरूपो।&lt;br&gt;&#xA;५४८.&lt;br&gt;&#xA;तस्मिं गते जिनवरे वर बिम्बिसारो&lt;br&gt;&#xA;पूजं अकासि महतिं सह देवताहि,&lt;br&gt;&#xA;तस्मिञ्हि संसदि लभिंसु अनप्पपाणा&lt;br&gt;&#xA;मग्गे फले च सरणे च पतिट्ठहिंसु&lt;br&gt;&#xA;५४९.&lt;br&gt;&#xA;राजा ततो विपुल वेलुवनाभिरामम्&lt;br&gt;&#xA;सालङ्कतं विविध पादप मण्डपेहि,&lt;br&gt;&#xA;पादासि दक्खिणकरे जलपातनेन&lt;br&gt;&#xA;कत्वा धराधरधरं हिमवञ्‍च कम्पं।&lt;br&gt;&#xA;५५०.&lt;br&gt;&#xA;तस्मिं समन्तनयनो नयनाभिरामो&lt;br&gt;&#xA;भुतिं जनस्स सततं अभिवड्ढयन्तो,&lt;br&gt;&#xA;धम्मम्बु वुट्ठि निकरं परिवस्सयन्तो&lt;br&gt;&#xA;वस्सं वसी अदुतियो दुतियम्हि वस्से।&lt;br&gt;&#xA;५५१.&lt;br&gt;&#xA;देविन्द मोलि समलङ्कत पादपिट्ठो&lt;br&gt;&#xA;लोकस्स अत्थचरणे सतताभियुत्तो,&lt;br&gt;&#xA;तत्थेव सो हि ततिये’पि चतुत्थवस्से&lt;br&gt;&#xA;वासं अकासि सुगतो सिरिसन्तिवासो।&lt;br&gt;&#xA;५५२.&lt;br&gt;&#xA;लोकस्स धम्म म’मलं सततं वहन्तो&lt;br&gt;&#xA;सावत्थियं रुचिर जेतवने’भिरामे,&lt;br&gt;&#xA;वासं अकासि सुखदो मुनिपञ्‍चमस्मिम्&lt;br&gt;&#xA;वेनेय्य सत्तसमयं समुदिक्खमानो।&lt;br&gt;&#xA;इति लङ्काय पठमा’गमनं।&lt;br&gt;&#xA;५५३.&lt;br&gt;&#xA;अथ भगवति तस्मिं जेतनामे वनस्मिम्&lt;br&gt;&#xA;निवसति सतिलङ्का मङ्गला’वासरूपा,&lt;br&gt;&#xA;उपवनमिव नाके नन्दनं देवतानम्&lt;br&gt;&#xA;अमर उरगवासा रम्मरूपा बभूव।&lt;br&gt;&#xA;५५४.&lt;br&gt;&#xA;तहिमति रुचिरस्मिं वड्ढमानादि सेले&lt;br&gt;&#xA;मधुर सलिलवाहे रम्मकल्याणिकादो,&lt;br&gt;&#xA;उदधि भुजगवासे नागदीपन्तिके च&lt;br&gt;&#xA;महति महिम युत्ता नागसङ्घा वसन्ति।&lt;br&gt;&#xA;५५५.&lt;br&gt;&#xA;पचुर महिम युत्तो वड्ढमानाचलस्मिम्&lt;br&gt;&#xA;अधिपति भुजगानं आसि चूलोदरव्हो,&lt;br&gt;&#xA;महुदर इति नामो नागदीपोदधिम्हि&lt;br&gt;&#xA;निवसति अथ तेसं पब्बतेय्यो’रगिन्दो।&lt;br&gt;&#xA;५५६.&lt;br&gt;&#xA;इतर भुजग रञ्‍ञो धीतरं नागकञ्‍ञम्&lt;br&gt;&#xA;पियतरम’भिरूपं’कासि दारं तदा हि,&lt;br&gt;&#xA;अथ च दुहितुया सो दीयमानं ददन्तो&lt;br&gt;&#xA;रुचिर मणीमयग्घं आसनञ्‍चापदासि।&lt;br&gt;&#xA;५५७.&lt;br&gt;&#xA;दुहितरि मतकाले ते’थ पल्‍लङ्कहेतु&lt;br&gt;&#xA;जलज थलज नागा युद्धसज्‍जा अहेसुं,&lt;br&gt;&#xA;अथ थलज भुजङ्गा भङ्गकल्‍लोलमाला&lt;br&gt;&#xA;सदिस लूलित चित्ता गब्बितेवं रवन्ति।&lt;br&gt;&#xA;५५८.&lt;br&gt;&#xA;किमु’दधिज फणीनं कित्ति सम्पत्तिया नो&lt;br&gt;&#xA;अपि यसपरिवारा किं बलेनिद्धिया किं,&lt;br&gt;&#xA;अहमहमीति गब्बा किं किमिस्साय तेसम्&lt;br&gt;&#xA;भवति तिमिर’रीनं भानुमग्गुन्‍नती का।&lt;br&gt;&#xA;५५९.&lt;br&gt;&#xA;अथ जलज’लगद्दा गज्‍जनं गज्‍जयन्ता&lt;br&gt;&#xA;भयजनक पगब्भा फोटयन्ता भूजानं,&lt;br&gt;&#xA;अहमह पभू रे!रे! पब्बतेय्यान’मेतम्&lt;br&gt;&#xA;पटुतरडसितोट्ठा कक्ख’ळेवं रवन्ति।&lt;br&gt;&#xA;५६०.&lt;br&gt;&#xA;पटुतर गरुनादा ताव गज्‍जन्ति दन्ती&lt;br&gt;&#xA;नयन पथमु’पेन्ते याव कण्ठिरवानं,&lt;br&gt;&#xA;तथरिव थलजाता जुम्हयन्ता समग्गा&lt;br&gt;&#xA;नयन पथगता नो सुञ्‍ञदप्पा भवन्ति।&lt;br&gt;&#xA;५६१.&lt;br&gt;&#xA;इति तदुभयसेना घट्टयन्ता’ञ्‍ञमञ्‍ञम्&lt;br&gt;&#xA;विविध पहरण्हो उग्गिरन्ती गिरन्ति,&lt;br&gt;&#xA;सतत खुभित वेला सागरूमीव भन्ता&lt;br&gt;&#xA;लुलित लुलित चित्ता युद्धनिन्‍ना ठितासुं।&lt;br&gt;&#xA;५६२.&lt;br&gt;&#xA;अथ तदहु मुनिन्दो यामिनीयाम’मन्ते&lt;br&gt;&#xA;पतिनिय मतिजालं लोकमोलोकयन्तो,&lt;br&gt;&#xA;समर वसगतानं भोगीनं भाविभुतिम्&lt;br&gt;&#xA;तदुपरि च’भिवुद्धिं पस्सि लङ्कातलस्स।&lt;br&gt;&#xA;५६३.&lt;br&gt;&#xA;अथ मुनि मधुमासे’पोसथे कालपक्खे&lt;br&gt;&#xA;कत निखिल विधानो गय्ह सङ्घाटिकादिं,&lt;br&gt;&#xA;अनुगतिकमुदिक्खं पञ्‍चनेत्तो समन्ता&lt;br&gt;&#xA;सुमन सुमन नामं पस्सि देवं समिद्धिं।&lt;br&gt;&#xA;५६४.&lt;br&gt;&#xA;तदहु सुमनदेवो जेतनामे सुरम्मे&lt;br&gt;&#xA;अधिवसति विहारे द्वारकोट्ठोपकट्ठे,&lt;br&gt;&#xA;ठित विटप समिद्धे खीरिकापादपस्मिम्&lt;br&gt;&#xA;सुगत मभिनमन्तो अन्वहं पूजयन्तो।&lt;br&gt;&#xA;५६५.&lt;br&gt;&#xA;तमसम्मुनि दिस्वा’मन्तयित्वा’गते तम्&lt;br&gt;&#xA;इदमवच मया भो सद्धिमागच्छ लङ्कं,&lt;br&gt;&#xA;सह तव भवनम्हा पुब्बवुत्थप्पदेसे&lt;br&gt;&#xA;तव भवति पतिट्ठा भोगिनञ्‍जा’भिवुद्धि।&lt;br&gt;&#xA;५६६.&lt;br&gt;&#xA;अथ मुनिवचनं सो मुद्धनाम’ग्गहेत्वा&lt;br&gt;&#xA;समुदितहदयो तं रुक्खमुद्धच्‍च मूला,&lt;br&gt;&#xA;सुगतमुपरि कत्वा धारयन्तो सुफुल्‍लम्&lt;br&gt;&#xA;बरिहि बरिहि छत्ताकारमागा नभम्ही।&lt;br&gt;&#xA;५६७.&lt;br&gt;&#xA;दसबल तनुभा’भिस्सङ्गमा सो दुमन्दो&lt;br&gt;&#xA;तरल मणीव नाना’भाहि सम्भावनीयो,&lt;br&gt;&#xA;विलसित इव सब्बे रुक्खसेलादयो’पि&lt;br&gt;&#xA;अपगत सकवण्णावण्णवन्ता विरेजुं।&lt;br&gt;&#xA;५६८.&lt;br&gt;&#xA;खग भुजग सुरादि मस्सिता छप्पभाहि&lt;br&gt;&#xA;निजपति निजजाया स्वञ्‍ञमञ्‍ञासु मुय्हुं,&lt;br&gt;&#xA;असित गगन मज्झे सोभमानो मुनिन्दो&lt;br&gt;&#xA;वितत विविध रंसी रंसिमालीव गञ्छि।&lt;br&gt;&#xA;५६९.&lt;br&gt;&#xA;जलद पटल सण्डे वज्झमुद्दाळयित्वा&lt;br&gt;&#xA;बहि विलसितकायो सोम्मदोसाकरो,व&lt;br&gt;&#xA;कतुपरि तरुछायो जोतमानो समानो&lt;br&gt;&#xA;उरग समरठानं गन्थ्वा’कासे निसज्‍ज।&lt;br&gt;&#xA;५७०.&lt;br&gt;&#xA;घनतर तिमिरं सो इद्धिया सङ्घरित्वा&lt;br&gt;&#xA;तहिमतिरव भीमं घोरसंरम्भवन्तं,&lt;br&gt;&#xA;असनि सत निपातं वस्सधारा करालम्&lt;br&gt;&#xA;उरुतर तत मेघं मापयी सीतवातं।&lt;br&gt;&#xA;५७१.&lt;br&gt;&#xA;इति तिभुवननाथो दप्पिते नागसङ्घे&lt;br&gt;&#xA;विमद करण हेतु दस्सयी भेरवानी,&lt;br&gt;&#xA;अथ’पगत पगब्भे ते विदित्वान सत्था&lt;br&gt;&#xA;अपनुदि भयजातं तङ्खणंयेव तत्थ।&lt;br&gt;&#xA;५७२.&lt;br&gt;&#xA;तरुण तरणिसोभा केतुमालाविलासिम्&lt;br&gt;&#xA;सुभरुचि मुखवन्दं लक्खणाकिण्णगत्तं,&lt;br&gt;&#xA;तिभव विभवदायिं तं विदित्वान नागा&lt;br&gt;&#xA;चुतपहरण हत्था वन्दमाना महिंसु।&lt;br&gt;&#xA;५७३.&lt;br&gt;&#xA;सिरसी निहितपाणी रत्तपङ्केरुहेहि&lt;br&gt;&#xA;विकच वदन नेत्ता’मन्द कञ्‍जुप्पलेहि,&lt;br&gt;&#xA;सक सक धत नानावण्ण वम्मादिकेहि&lt;br&gt;&#xA;विविध कुसुमवत्था’मन्द दीपद्धजेहि।&lt;br&gt;&#xA;५७४.&lt;br&gt;&#xA;उरग भवनवासा नागकञ्‍ञा समेच्‍च&lt;br&gt;&#xA;कुच कलस सहस्सं धारयन्ति सलीलं,&lt;br&gt;&#xA;ललित कणक वल्‍लि लीलमाधत्त गत्ता&lt;br&gt;&#xA;थुति मुखर मुखा ता साधु कीळं अकंसु।&lt;br&gt;&#xA;५७५.&lt;br&gt;&#xA;अथ मुनि उरगानं विग्गहं तं समेतुम्&lt;br&gt;&#xA;सुतिमन कमनीयं निच्छरं ब्रह्मघोसं,&lt;br&gt;&#xA;अजरममर मग्गं सुप्पसत्थं सुधिहि&lt;br&gt;&#xA;वरमति वरधम्मं देसयी नं फणीनं।&lt;br&gt;&#xA;५७६.&lt;br&gt;&#xA;न भो भो संसारे खलु भवति सारं लवम्पि&lt;br&gt;&#xA;विसेसा तं सीतं जलित दहने विज्‍जति कदा,&lt;br&gt;&#xA;सदा रागं रोगं ब्यधति जनतं नेकदुरितम्&lt;br&gt;&#xA;तथापा’युं पातो रविरभिमुखुस्साव सदिसं।&lt;br&gt;&#xA;५७७.&lt;br&gt;&#xA;सरीरो’यं बत्तिंस विध कुणपो सार रहितो&lt;br&gt;&#xA;परित्तं योब्बञ्‍ञं कुसुम सदिसं निग्गतसिरि,&lt;br&gt;&#xA;पहन्त्वा गन्तब्बं भवज विभवं सम्भतमिदम्&lt;br&gt;&#xA;अथेवं सन्ते भो वरयति भवं को नु हि बुधो।&lt;br&gt;&#xA;५७८.&lt;br&gt;&#xA;पलासी मक्खी कोधूपह मतो मानविभवो&lt;br&gt;&#xA;जनो’तीतो’तो भो पयति नरकं दारुणतरं,&lt;br&gt;&#xA;फणी मज्‍जारो सा गुहक कपयो भूय बहुसो&lt;br&gt;&#xA;वधेन्तञ्‍ञोञ्‍ञं ते ननुभवमिदं दुक्खम’निसं।&lt;br&gt;&#xA;५७९.&lt;br&gt;&#xA;पुरे काको’लुका अथ वनभवा फन्दन इसा&lt;br&gt;&#xA;करित्वा’ट्ठाने’घं चिरमनुभवुं दुक्खमनिसं,&lt;br&gt;&#xA;अहो कप्पट्ठन्तं सरथ दुरितं वेरजमिदम्&lt;br&gt;&#xA;न हेत्थस्सादो भो’णुमपि कलहे मेत्तिम’मतं।&lt;br&gt;&#xA;५८०.&lt;br&gt;&#xA;बलं बालानं भो सक सक वधायेव भवति&lt;br&gt;&#xA;अतीतेका खुद्दा लटुकिकदिजा नट्ठतनया,&lt;br&gt;&#xA;गजं बालं मत्तं पविधि न बलं होति सरणम्&lt;br&gt;&#xA;अथट्ठाने किं भो कुरुथ वीरियं भुति हननं।&lt;br&gt;&#xA;५८१.&lt;br&gt;&#xA;न दुक्खं तेसं ये विगत कलहा एकमनसा&lt;br&gt;&#xA;अतीते भो लापा अघटित माना पेय्यवचना,&lt;br&gt;&#xA;सुखं वासं’कासुं यदहनि भवुं ते’थ विधुरा&lt;br&gt;&#xA;वसं व्याधस्सागुं तदहनि अहो!मेधग बलं।&lt;br&gt;&#xA;५८२.&lt;br&gt;&#xA;इति तिखिण सुधिमा कत्तुमेते समग्गे&lt;br&gt;&#xA;अवदि पवर धम्मं साधु विञ्‍ञुप्पसत्थं,&lt;br&gt;&#xA;अथ मुदितमना ते पीणिता तस्स नागा&lt;br&gt;&#xA;मणिमयम’तुलं तं आसनं पूजयिंसु।&lt;br&gt;&#xA;५८३.&lt;br&gt;&#xA;अथ मुनि गगनम्बोरुय्ह भुमिप्पदेसम्&lt;br&gt;&#xA;तरुण रविव तस्मिं आसने आसि भासं,&lt;br&gt;&#xA;अथ भुजगगणा ते दिब्ब खज्‍जादिकेहि&lt;br&gt;&#xA;परिविसिय मुनिन्दं साधु धम्मं सुणिंसु।&lt;br&gt;&#xA;५८४.&lt;br&gt;&#xA;अथ जल थलजानं तत्थ युद्धा’गतानम्&lt;br&gt;&#xA;अगणित भूजगानं’सीतिकोटी भुजङ्गा,&lt;br&gt;&#xA;विमल सरणसीले सुप्पतिट्ठा सुतुट्ठा&lt;br&gt;&#xA;अकरु’मतिमुळारं सत्थु पूजाविधानं।&lt;br&gt;&#xA;५८५.&lt;br&gt;&#xA;अथ महुदर रञ्ग्ञो मातुलो नागराजा&lt;br&gt;&#xA;मनिनयनकनामो रम्मकळ्याणदेसा,&lt;br&gt;&#xA;उरग समर हेतू आगतो नागदीपम्&lt;br&gt;&#xA;सुगतवर सरीरं दिस्व नत्वालपेवं।&lt;br&gt;&#xA;५८६.&lt;br&gt;&#xA;यदि सुगत! इमं त्वं नागतो अस्स ठानम्&lt;br&gt;&#xA;मयमपगत पाणा होम झत्वा’ञ्‍ञमञ्‍ञं,&lt;br&gt;&#xA;रुधिरवह विकिण्णो अस्स भुमिप्पदेसो&lt;br&gt;&#xA;पसमि दहन दित्तं अम्बुदेनेव तं त्वं।&lt;br&gt;&#xA;५८७.&lt;br&gt;&#xA;मम भगव! पुरामे दिट्ठपुब्बं तवेतम्&lt;br&gt;&#xA;रुचिर सिरिसरीरं रंसिजाला’भिकिण्णं,&lt;br&gt;&#xA;अपि सुमधुर धम्मं देसयन्ते सुरानम्&lt;br&gt;&#xA;दसबल सुतपुब्बं आनुभावञ्‍च तुय्हं।&lt;br&gt;&#xA;५८८.&lt;br&gt;&#xA;अहमसम पुरे ते विस्सुतोयेव दासो&lt;br&gt;&#xA;यदि मनसि दया ते होति दासे पुना’पि,&lt;br&gt;&#xA;पवर रतनदीपे होति कळ्याणिगङ्गा&lt;br&gt;&#xA;मम वसति तहिं तं दट्ठुकामो’भियाचे।&lt;br&gt;&#xA;५८९.&lt;br&gt;&#xA;इति यतिपति तस्सा’राधनं पग्गहेत्वा&lt;br&gt;&#xA;सक परिचित भुम्या चेतियत्थं विधाय,&lt;br&gt;&#xA;मणिमय परिभुत्तं आसनं चा’पि तेसम्&lt;br&gt;&#xA;स सुमन तरु राजं पूजनत्थं विधाय।&lt;br&gt;&#xA;५९०.&lt;br&gt;&#xA;दसबल परिभुत्तं सब्बमेतं भुजङ्गा&lt;br&gt;&#xA;मणिरिव रुचीदं ते धातुयोयेव तस्मा,&lt;br&gt;&#xA;महथ नमथ निच्‍चं मंव सग्गा’पवग्गम्&lt;br&gt;&#xA;ददति इति च वत्वा ओवदित्वान सत्था।&lt;br&gt;&#xA;५९१.&lt;br&gt;&#xA;नभतल’मु’पगन्त्वा देवनागे महेन्ते&lt;br&gt;&#xA;दिसि दिसि विसरन्तो नीलपीतादि रंसि,&lt;br&gt;&#xA;मन नयन हरन्तो जन्तुनं लोकसारो&lt;br&gt;&#xA;अगमि रवि’व खम्हा जेतनामं विहारं।&lt;br&gt;&#xA;५९२.&lt;br&gt;&#xA;अथ मनुजमरानं नत्तसिद्धादिकानम्&lt;br&gt;&#xA;सतत’ममत धम्मं देसयन्तो फणीनं,&lt;br&gt;&#xA;वनभवन सुरम्मे मङ्कुलव्हे नगिन्दे&lt;br&gt;&#xA;अकरि मुनि निवासं छट्ठमे हायनम्हि।&lt;br&gt;&#xA;५९३.&lt;br&gt;&#xA;सुरपुरुपवने’थो पारिजातस्स मूले&lt;br&gt;&#xA;अरुण मुदुसिलायं भासमानो मुनिन्दो&lt;br&gt;&#xA;सुनिपुण’मभिधम्मं देसयन्तो सुरानम्&lt;br&gt;&#xA;अकरि वरनिवासं सत्तमे तत्थ वस्से।&lt;br&gt;&#xA;५९४.&lt;br&gt;&#xA;अथ सुखद मुनिन्दो जेतनामे विहारे&lt;br&gt;&#xA;अवसि विमलपञ्‍ञो अट्ठमे सारदस्मिं,&lt;br&gt;&#xA;अजर’ममर सन्तिं फसमानो परेसम्&lt;br&gt;&#xA;विविध नय विचित्तं देसनं देसयन्तो।&lt;br&gt;&#xA;इति लङ्काय दुतियागमनं।&lt;br&gt;&#xA;५९५.&lt;br&gt;&#xA;एवं जिनो जेतवने वसन्तो&lt;br&gt;&#xA;नीस्साय सावत्थिपुरं विहासि,&lt;br&gt;&#xA;सा किदिसी आसि पुरी तदानी&lt;br&gt;&#xA;तं कीदिसं जेतवनं विहारं।&lt;br&gt;&#xA;५९६.&lt;br&gt;&#xA;भूमङ्गनायाहित उत्तमङ्गे&lt;br&gt;&#xA;भासन्त नानारतनाभिरामा,&lt;br&gt;&#xA;विसालमोलीव विसालभोगा&lt;br&gt;&#xA;सा जम्बुदीपम्ही बभुव रम्मा।&lt;br&gt;&#xA;५९७.&lt;br&gt;&#xA;सिरीनिकेते सिरिमावहन्ती&lt;br&gt;&#xA;विराजते या वसुधा तलस्मिं,&lt;br&gt;&#xA;सा देवराजस्स’मरावती’व&lt;br&gt;&#xA;रञ्‍ञो कुवेरस्स’लकाव रम्मा।&lt;br&gt;&#xA;५९८.&lt;br&gt;&#xA;सा पुञ्‍ञपञ्‍ञालु जनाधिवुत्था&lt;br&gt;&#xA;सोण्णादि पुण्णापनाकिण्णवीथी,&lt;br&gt;&#xA;उत्तुङ्ग मातङ्ग तुरङ्ग रङ्गा&lt;br&gt;&#xA;सा राजते कञ्‍चन मन्दिराली।&lt;br&gt;&#xA;५९९.&lt;br&gt;&#xA;रराज सा भासुर राजपुत्ता&lt;br&gt;&#xA;पुञ्‍ञङ्गनालास विलासयन्ती,&lt;br&gt;&#xA;वेदङ्गपारङ्गत विप्पचारा&lt;br&gt;&#xA;द्विपञ्‍च सद्देहि च निच्‍चघोसा।&lt;br&gt;&#xA;६००.&lt;br&gt;&#xA;अनेकसिप्पी सत सम्पकिण्णा&lt;br&gt;&#xA;नानादिसाहा’गत सत्थवाहा,&lt;br&gt;&#xA;पहुतखीणासवपादपूता&lt;br&gt;&#xA;बभास सा मङ्गल मन्दिरं’व।&lt;br&gt;&#xA;६०१.&lt;br&gt;&#xA;भवन्तरे यो चरियं चरन्तो&lt;br&gt;&#xA;सुवो’पनिस्साय वसं गुणेन,&lt;br&gt;&#xA;यञ्‍ञङ्गसाखिं मतसीनपत्तम्&lt;br&gt;&#xA;अका समिद्धं फलपल्‍लवेहि।&lt;br&gt;&#xA;६०२.&lt;br&gt;&#xA;इदानि पत्वान भवस्स अन्तम्&lt;br&gt;&#xA;निस्साय यं सो वसते मुनिन्दो,&lt;br&gt;&#xA;तस्सा गुणं को हि असेसयित्वा&lt;br&gt;&#xA;कथेति सा वस्सू’पमाय तस्सा।&lt;br&gt;&#xA;६०३.&lt;br&gt;&#xA;तस्सोपकट्ठे रतनंव’नग्घम्&lt;br&gt;&#xA;मनोहरो उत्तमसत्तसेवि,&lt;br&gt;&#xA;जनानमाकखिङतदो विहारो&lt;br&gt;&#xA;बभुव जेतादि वनव्हयेन।&lt;br&gt;&#xA;६०४.&lt;br&gt;&#xA;समफुल्‍ल पुप्फरस मोदित छप्पदाली&lt;br&gt;&#xA;झङ्कार नाद परिवादित तन्तिनादा,&lt;br&gt;&#xA;सम्मत्त’नन्त दिज कुजित गीतवन्ता&lt;br&gt;&#xA;तिट्ठन्ति यत्थ तरवो नटकाव छेका।&lt;br&gt;&#xA;६०५.&lt;br&gt;&#xA;खीरण्णवाहरिय धोविय खीरनीरा&lt;br&gt;&#xA;सोसेत्व सज्झुमलये ससिकन्ति मस्सम्&lt;br&gt;&#xA;यत्थोकिरित्व तनिता विय वालुकायो&lt;br&gt;&#xA;सा मालकावलि बभास पयोदधि’व।&lt;br&gt;&#xA;६०६.&lt;br&gt;&#xA;विज्‍जोतमान रतनप्पमुखाननम्हि&lt;br&gt;&#xA;सोपान माल पदगण्ठिदुजेहि हासं,&lt;br&gt;&#xA;कत्वेव देवभवनानमहं विराग&lt;br&gt;&#xA;वन्ती’ति गन्धकुटि यत्थ पहासयित्थ।&lt;br&gt;&#xA;६०७.&lt;br&gt;&#xA;कम्मार गग्गरि मुखो’परि सम्पपुण्णा&lt;br&gt;&#xA;अङ्गार कन्तर विनिग्गत जालकाव,&lt;br&gt;&#xA;सम्बुद्धदेह परिनिग्गत रंसिमाला&lt;br&gt;&#xA;दायग्ग निग्गत करा विसरन्ति यस्मिं।&lt;br&gt;&#xA;६०८.&lt;br&gt;&#xA;तुम्हे सराग जनसङ्गमतो’ति गीता&lt;br&gt;&#xA;धञ्‍ञा मयन्ती विमलेही समङ्गितत्ता,&lt;br&gt;&#xA;तुट्ठाव हास मकरा सुरपादपानम्&lt;br&gt;&#xA;राजेन्ति यत्थ यतिनिस्सित पादपिन्दा।&lt;br&gt;&#xA;६०९.&lt;br&gt;&#xA;पुन्‍नाग नीप वकुल’ज्‍जुन राजरुक्ख&lt;br&gt;&#xA;नागा’ग चूत युगपत्तक चम्पकानं,&lt;br&gt;&#xA;पुप्फाभिकिण्ण धरणी रतनेहि नाना&lt;br&gt;&#xA;पच्छन्‍न दिब्बभवनं विय भाति यत्थ।&lt;br&gt;&#xA;६१०.&lt;br&gt;&#xA;ब्रह्मासुरासुर नरोरग लिङ्गिसिद्ध&lt;br&gt;&#xA;विज्‍जाधरादि जनता कतवन्दनेहि,&lt;br&gt;&#xA;तेहेव घुट्ठ थुतिमङ्गल गीतिकाहि&lt;br&gt;&#xA;यत्थोपगान मननेत्तगणा मुदेन्ति।&lt;br&gt;&#xA;६११.&lt;br&gt;&#xA;निग्घोसितामल सुसीतल निज्झरेहि&lt;br&gt;&#xA;सम्मत्त नेकदिज घुट्ठ जलासयेहि,&lt;br&gt;&#xA;किञ्‍जक्ख पत्त परिकिण्ण सिलातलेहि&lt;br&gt;&#xA;तुस्सन्ति यत्थ सततं यतीनं मनाति।&lt;br&gt;&#xA;६१२.&lt;br&gt;&#xA;यो नेक कप्प सत सञ्‍चित पुञ्‍ञरासि&lt;br&gt;&#xA;हित्वा’मितं कपिलवत्थु महासिरिम्पि,&lt;br&gt;&#xA;आगम्म यत्थ नीरतो सुगतो महेसि&lt;br&gt;&#xA;को तत्थ भुति मतुलं कथिको कथेति।&lt;br&gt;&#xA;६१३.&lt;br&gt;&#xA;तस्मिं जिनो वसति जेतवने विहारे&lt;br&gt;&#xA;इन्दो यथा रुचिर नन्दन काननम्हि,&lt;br&gt;&#xA;ब्रह्मा’व ब्रह्मभवने सपितामहेहि&lt;br&gt;&#xA;तारावली परिवुतो गगने’व वन्दो।&lt;br&gt;&#xA;६१४.&lt;br&gt;&#xA;तदागम्म महानागो मणि अक्खिकनामको,&lt;br&gt;&#xA;लङ्कातो जिनपादस्मिं फणिं पच्‍चेद’मब्रुवि।&lt;br&gt;&#xA;६१५.&lt;br&gt;&#xA;सम्बुद्धा धीर लोकस्मिं लोकस्सत्थाभिवुद्धिया,&lt;br&gt;&#xA;जायन्ति सामि तुम्हाकं दयायन्तो’गधा मयं।&lt;br&gt;&#xA;६१६.&lt;br&gt;&#xA;तेन मे दासभुतस्स संसारन्दुघरा थिरा,&lt;br&gt;&#xA;मुत्तिं यदिच्छसे मय्हं गहणीयं निमन्तणं।&lt;br&gt;&#xA;६१७.&lt;br&gt;&#xA;सुत्वान तं महानागो महानाग निमन्तणं,&lt;br&gt;&#xA;पटिग्गहेसि तं तुण्हीभावेन करुणाय सो।&lt;br&gt;&#xA;६१८.&lt;br&gt;&#xA;ञत्वा तं सुमनो नागो लहुमागम्म सीहलं,&lt;br&gt;&#xA;कळ्याणापगपस्सम्हि मनोनन्दन भुतले।&lt;br&gt;&#xA;६१९.&lt;br&gt;&#xA;सज्झु कम्बुमणि मुत्त पवाल वजिरामये,&lt;br&gt;&#xA;वहारहे महाथूने घटकादिं निधापिय।&lt;br&gt;&#xA;६२०.&lt;br&gt;&#xA;दत्वा तुलादयो सेस मन्दिरङ्गे तथेव च,&lt;br&gt;&#xA;विटङ्क व्याल सीहादि पन्तियो’पि तथेवहि।&lt;br&gt;&#xA;६२१.&lt;br&gt;&#xA;सातकुम्हमया’नेक चित्तेहि साधु चित्तितं,&lt;br&gt;&#xA;निम्माय गोपानसियो पक्खपासे च कण्णिकं।&lt;br&gt;&#xA;६२२.&lt;br&gt;&#xA;सिङ्गि निक्खेन सिङ्गञ्‍च छदनिन्दमणीहि च,&lt;br&gt;&#xA;सोण्ण किङ्किणि मालायो कण्णमाला च मापिय।&lt;br&gt;&#xA;६२३.&lt;br&gt;&#xA;चित्तवितानं बन्धित्वा मुत्तोलम्बे तहिं तहिं,&lt;br&gt;&#xA;कत्वान गन्धदामेहि पुप्फदामेहि सङ्कुलं।&lt;br&gt;&#xA;६२४.&lt;br&gt;&#xA;इन्दनीलमयं भुमि मज्झे’नग्घ महासनं,&lt;br&gt;&#xA;मापेसि परितो सेस भिक्खूनञ्‍च सुभासने।&lt;br&gt;&#xA;६२५.&lt;br&gt;&#xA;रतनेहे’वापस्सये वेदिका एळिकामये,&lt;br&gt;&#xA;मुत्ता वालुक सङ्किण्णं मालकञ्‍च मनोरमं।&lt;br&gt;&#xA;६२६.&lt;br&gt;&#xA;सत्त रतन सम्भुत तोरणू’परि तोरणे,&lt;br&gt;&#xA;सन्तीर कुसुमा’किण्ण हाटकादि घटाकुलं।&lt;br&gt;&#xA;६२७.&lt;br&gt;&#xA;नेक रागद्धजाकिण्ण वितान समलङ्कतं,&lt;br&gt;&#xA;दीप धूपालि सङ्किण्ण गन्धपुप्फ समाकुलं।&lt;br&gt;&#xA;६२८.&lt;br&gt;&#xA;एवमादिहि नेकेहि वण्णेहि समलङ्कतं,&lt;br&gt;&#xA;मापेत्वा मण्डपं सेट्ठं देवमण्डप सन्तिभं।&lt;br&gt;&#xA;६२९.&lt;br&gt;&#xA;सीत वालुक सञ्छन्‍नं मुदु पादपटत्थतं,&lt;br&gt;&#xA;मापेत्वेवं महामग्गं सुरञ्‍जस समञ्‍जसं।&lt;br&gt;&#xA;६३०.&lt;br&gt;&#xA;सञ्‍चिनित्वान ते नागा खज्‍ज भोज्‍ज फलाफले,&lt;br&gt;&#xA;दिब्बन्‍नपाने पचुरे पटिमग्गं गमुं तदा।&lt;br&gt;&#xA;६३१.&lt;br&gt;&#xA;ततो कारुणिको नाथो बोधितो अट्ठमे समे,&lt;br&gt;&#xA;वेसाख पुण्णमासिम्हि सन्‍निपातिय सावके।&lt;br&gt;&#xA;६३२.&lt;br&gt;&#xA;एथज्‍ज भिक्खवो लङ्कं नागानं’नुग्गहाय भो,&lt;br&gt;&#xA;मणिअक्खिको निमन्तेसि पसन्‍नो बुद्धसासने।&lt;br&gt;&#xA;६३३.&lt;br&gt;&#xA;सुत्वान वचनं तस्स सम्बुद्धस्स सिरीमतो,&lt;br&gt;&#xA;अस्सवा पेसला भिक्खू पच्‍चस्सोसुं समाहिता।&lt;br&gt;&#xA;६३४.&lt;br&gt;&#xA;सारिपुत्तो ततो थेरो पञ्‍ञाय’ग्ग धुरन्धरो,&lt;br&gt;&#xA;पत्तचीवरमा’दाय अगमा जिनु’पन्तिकं।&lt;br&gt;&#xA;६३५.&lt;br&gt;&#xA;मोग्गल्‍लानो महाथेरो दुतियो अग्गसावको,&lt;br&gt;&#xA;पत्तचीवरमादाय सोपाग जिन सन्तिकं।&lt;br&gt;&#xA;६३६.&lt;br&gt;&#xA;धूतपापो धुतङ्गग्गो महाकस्सप नामको,&lt;br&gt;&#xA;पत्तचीवरमादाय आगमा जिनसन्तिकं।&lt;br&gt;&#xA;६३७.&lt;br&gt;&#xA;सासने विनयञ्‍ञ नमग्गो’ पालिव्हयो यत,&lt;br&gt;&#xA;पत्तचीवरमादाय जिनन्तिकमु’पागमि।&lt;br&gt;&#xA;६३८.&lt;br&gt;&#xA;दिब्बचक्खूनमग्गो यो रुद्धपापारि दप्पको,&lt;br&gt;&#xA;थेरो’नुरुद्धो वरदो सोपाग मुनिसन्तिकं।&lt;br&gt;&#xA;६३९.&lt;br&gt;&#xA;मणिव कामदो काममु’पवानो’ति विस्सुतो,&lt;br&gt;&#xA;ञाणी गणी दक्खिणेय्यो थेरोपाग जिनन्तिकं।&lt;br&gt;&#xA;६४०.&lt;br&gt;&#xA;बक्‍कुलो विमलो सील समाधादि गुणाकरो,&lt;br&gt;&#xA;आगतो सपरिक्खारो भिक्खूनं समितिं तदा।&lt;br&gt;&#xA;६४१.&lt;br&gt;&#xA;बुद्धसासन धोरय्हो थेरो अङ्गुलिमालको,&lt;br&gt;&#xA;सहा’गन्तुं मुनिन्देन सन्‍नद्धो सहसा गतो।&lt;br&gt;&#xA;६४२.&lt;br&gt;&#xA;सासनोदय सेलग्गे सूरियो विय भाति यो,&lt;br&gt;&#xA;सो’यं राहुलथेरो’पि लहु’गा पितु सन्तिकं।&lt;br&gt;&#xA;६४३.&lt;br&gt;&#xA;भद्दाचारो भद्दियव्हो थेरो भद्दघटो विय,&lt;br&gt;&#xA;पाकटो भुवने सो’पि गतो सम्बुद्ध सन्तिकं।&lt;br&gt;&#xA;६४४.&lt;br&gt;&#xA;देवद्दुमो’व लोकस्स यो ददाति’च्छिति’च्छितं,&lt;br&gt;&#xA;जिनोरसोपि सेलव्हो गतो सम्बुद्धसन्तिकं।&lt;br&gt;&#xA;६४५.&lt;br&gt;&#xA;यामिनी सामिको’वाति भाति यो सासनम्बरे,&lt;br&gt;&#xA;महानाम महाथेरो सोपाग मुनिसन्तिकं।&lt;br&gt;&#xA;६४६.&lt;br&gt;&#xA;मनोसिलातलग्गम्हि जुम्हमानो’व केसरी,&lt;br&gt;&#xA;सुभुतिव्ह महाथेरो बुद्धुपन्तिक मागतो।&lt;br&gt;&#xA;६४७.&lt;br&gt;&#xA;बुद्धसासन छद्दन्त सरसी सारसो विय,&lt;br&gt;&#xA;विस्सुतो तिस्सथेरो’पि गतो भिक्खुसमागमं।&lt;br&gt;&#xA;६४८.&lt;br&gt;&#xA;जिनसासन सम्फुल्‍लसरसीरुह मज्झगो,&lt;br&gt;&#xA;मधुब्बत निभो राधथेरो’पि सहसा गतो।&lt;br&gt;&#xA;६४९.&lt;br&gt;&#xA;भगु दब्बोप’सेनो च कोण्डञ्‍ञ’स्सजि सीवलि,&lt;br&gt;&#xA;एते जिनत्रजा थेरा गतासुं मुनिसन्तिकं।&lt;br&gt;&#xA;६५०.&lt;br&gt;&#xA;कुमारकस्सपो पुण्णोसोणोसोभित रेवता,&lt;br&gt;&#xA;थेरापेते अभिञ्‍ञाता गतासुं सत्थुसन्तिकं।&lt;br&gt;&#xA;६५१.&lt;br&gt;&#xA;वङ्गीसो सागतो नन्दो भारद्वाजो गवम्पति,&lt;br&gt;&#xA;पत्तचीवरमादाय गतासुं जिनसन्तिकं।&lt;br&gt;&#xA;६५२.&lt;br&gt;&#xA;एवमादि महानागा पञ्‍चसत जिनोरसा,&lt;br&gt;&#xA;समागञ्छुं सहागन्तुं मुनिना लोकसामिनं।&lt;br&gt;&#xA;६५३.&lt;br&gt;&#xA;ततो सो जगदानन्दो करुणायाभिराधितो,&lt;br&gt;&#xA;मेरुं परिक्खिपन्तोव अनेकज्‍जुति विज्‍जुया।&lt;br&gt;&#xA;६५४.&lt;br&gt;&#xA;निवासेत्वा सुद्धरंसि विसरन्तरवासकं,&lt;br&gt;&#xA;तस्सूपरि जिनो रत्तं बन्धित्वा कायबन्धं।&lt;br&gt;&#xA;६५५.&lt;br&gt;&#xA;अच्‍चुग्गतं महाथूपं चारु चामीकरज्‍जुतिं,&lt;br&gt;&#xA;पटिच्छादयमानोव रत्तकम्बल कञ्‍चुना।&lt;br&gt;&#xA;६५६.&lt;br&gt;&#xA;वण्ण निग्रोधपक्‍कंव सुरत्तं पंसुकुलिकं,&lt;br&gt;&#xA;सङ्घाटिया करित्वान सगुणं उत्तरीयकं।&lt;br&gt;&#xA;६५७.&lt;br&gt;&#xA;हुत्वान सुपटिच्छन्तो पारुपित्वान साधुकं,&lt;br&gt;&#xA;पत्तत्थाय पसारेसि जालाकुलकरञ्‍जिनो।&lt;br&gt;&#xA;६५८.&lt;br&gt;&#xA;लोकनाथप्पभावेन ततो पत्तमधुब्बतो,&lt;br&gt;&#xA;पाणि सरोरुहस्सन्तो सम्पत्तोसि तमग्गहि।&lt;br&gt;&#xA;६५९.&lt;br&gt;&#xA;ततो ससिस्सको नाथो उग्गन्त्वा गगनङ्गनं,&lt;br&gt;&#xA;नानावण्णम्बुदे तत्थ मद्दन्तो गन्तुमारहभि।&lt;br&gt;&#xA;६६०.&lt;br&gt;&#xA;ततो सम्बुद्ध देहस्मा निक्खन्तासुं छ रंसियो,&lt;br&gt;&#xA;हेमकण्णिकतो यात मणिगोपानसी यथा।&lt;br&gt;&#xA;६६१.&lt;br&gt;&#xA;बाणिन्दीवर पुप्फेहि मेव’किन्दमणिहि च,&lt;br&gt;&#xA;छादेन्ति विय नक्खत्ता नीलं’सु मुनिदेहतो।&lt;br&gt;&#xA;६६२.&lt;br&gt;&#xA;चम्पकुद्दालमालाभी हेमचुण्णम्बरेहि च,&lt;br&gt;&#xA;पूरयन्ति वियासङ्ग पीतंसू जिनदेहतो।&lt;br&gt;&#xA;६६३.&lt;br&gt;&#xA;भण्डीपुप्फकदम्बेहि लोहितङ्कमणिहि च,&lt;br&gt;&#xA;लोहिताभा पपूरेन्ति दिसा’गा मुनिदेहतो।&lt;br&gt;&#xA;६६४.&lt;br&gt;&#xA;हार मल्‍लिक मालाहि सोमंसु फलिकादिहि,&lt;br&gt;&#xA;पूरयन्ति वियासङ्ग ओदाता मुनिदेहतो।&lt;br&gt;&#xA;६६५.&lt;br&gt;&#xA;पिञ्‍जुमञ्‍जेट्ठरासीहि पदुमाभमणीहि च,&lt;br&gt;&#xA;दिसं छादयमानागा मञ्‍जिट्ठाभा जिनङ्गतो।&lt;br&gt;&#xA;६६६.&lt;br&gt;&#xA;नेकिन्दचाप किण्णंव दिवसं रतनुत्थतं,&lt;br&gt;&#xA;चित्तपटंव मुञ्‍चन्तं मिस्साभागा जिनङ्गतो।&lt;br&gt;&#xA;६६७.&lt;br&gt;&#xA;गिरिकूट कूटागार मत्ता छब्बण्ण रंसियो,&lt;br&gt;&#xA;आवेलवेला धावन्ति दिप्पमानेतरेतरा।&lt;br&gt;&#xA;६६८.&lt;br&gt;&#xA;गच्छमाना’हनित्वान चक्‍कवाळ सिलुच्‍चये,&lt;br&gt;&#xA;उग्गन्त्वा परतो यन्ती नीर निज्झर सन्‍नीभा।&lt;br&gt;&#xA;६६९.&lt;br&gt;&#xA;सम्मुखे सम्मुखे तायो रुक्खपब्बत आदयो,&lt;br&gt;&#xA;कारयन्ता सकं वण्णं धावन्ता’पि च सिन्धवो।&lt;br&gt;&#xA;६७०.&lt;br&gt;&#xA;उद्धमुग्गतरंसीहि रञ्‍जिता जलदा तदा,&lt;br&gt;&#xA;नानावण्णे पुनेवासि नूतनो रविमण्डलो।&lt;br&gt;&#xA;६७१.&lt;br&gt;&#xA;जिनप्पहा पवाहेसु निमुग्गा देवता गता,&lt;br&gt;&#xA;पूजेतुंव निजत्तेहि नानावण्णा सियुं तदा।&lt;br&gt;&#xA;६७२.&lt;br&gt;&#xA;पविट्ठा बुद्धरंसीनमन्तरं देवधीतरो,&lt;br&gt;&#xA;असञ्‍जानीय मुय्हिंसु मुहुत्तं अत्तनो धवं।&lt;br&gt;&#xA;६७३.&lt;br&gt;&#xA;सुरा सुरोरग ब्रह्म सिद्ध विज्‍जाधरादयो,&lt;br&gt;&#xA;चामरच्छत्तकेतुहि पूजयन्ता जिनन्त्वगुं।&lt;br&gt;&#xA;६७४.&lt;br&gt;&#xA;अग्घिकं पन्तियो केचि तोरणूपरि तोरणे,&lt;br&gt;&#xA;घटदीपालियो तन्थ करोन्ति अभितो’भितो।&lt;br&gt;&#xA;६७५.&lt;br&gt;&#xA;पादपटे पत्थरन्ति वितत्वन्ति वितानके,&lt;br&gt;&#xA;तत्थूपरि अनेकानी कुसुमानो’किरन्ति च।&lt;br&gt;&#xA;६७६.&lt;br&gt;&#xA;कतमं देवलोकन्‍नुयाति लोकग्गनायको,&lt;br&gt;&#xA;याति किं बुह्मलोकन्‍नु अम्हाकं भवनन्‍नु खो।&lt;br&gt;&#xA;६७७.&lt;br&gt;&#xA;कत्थ नु खो देवदेवो कस्सनुग्गहबुद्धीया,&lt;br&gt;&#xA;याती’ति कङ्खिता केचि संसरन्ति इतोचितो।&lt;br&gt;&#xA;६७८.&lt;br&gt;&#xA;मापेत्वा अभितो मग्गे मण्डपे रतनामये,&lt;br&gt;&#xA;सयनासनं पञ्‍ञपेत्वा काचि तिट्ठन्ति देवता।&lt;br&gt;&#xA;६७९.&lt;br&gt;&#xA;तहिं तहिं पट्ठपेन्ता सुधन्त मधुरोदकं,&lt;br&gt;&#xA;यावमाना जिनं केचि तिट्ठन्ति च महन्ति च।&lt;br&gt;&#xA;६८०.&lt;br&gt;&#xA;एवं महामहे नाथो वत्तमाने अनूपमे,&lt;br&gt;&#xA;जलं सम्बुद्धसिरिया नूतनो सूरियो विय।&lt;br&gt;&#xA;६८१.&lt;br&gt;&#xA;ब्रह्मसेनाभितो यान ब्रह्मावाथ सहम्पति,&lt;br&gt;&#xA;सुरसेनाभितो यान सक्‍कोव समलङ्कतो।&lt;br&gt;&#xA;६८२.&lt;br&gt;&#xA;गगालिमभितो यान गहङ्गा मणि सन्‍निभो,&lt;br&gt;&#xA;धतरट्ठखगिन्दोव हंससेनालि पुब्बगो।&lt;br&gt;&#xA;६८३.&lt;br&gt;&#xA;अपेत रागदोसेहि वीतमोहेहि सब्बसो,&lt;br&gt;&#xA;पटिसम्भिदत्त सम्पत्त सावकेहि अनुग्गतो।&lt;br&gt;&#xA;६८४.&lt;br&gt;&#xA;येसं येसं मनस्मिं यं यमत्थि किञ्‍चि संसयं,&lt;br&gt;&#xA;तेसं तं तं पणुदेन्तो देसनाय सुधासिनं।&lt;br&gt;&#xA;६८५.&lt;br&gt;&#xA;तत्थ तत्थानुरूपेन पाटिहारिय कम्बुना,&lt;br&gt;&#xA;लोकस्स नयनाली सो तोसस्सुसु निमुज्‍जयं।&lt;br&gt;&#xA;६८६.&lt;br&gt;&#xA;सम्पत्तो’लङ्कतं लङ्कमथागु फणिनो तदा,&lt;br&gt;&#xA;पटिमग्गं करोन्ता ते तत्थ तत्थ महामहं।&lt;br&gt;&#xA;६८७.&lt;br&gt;&#xA;उरगानमन्तरे देवा ब्रह्मासुं तेसमन्तरे,&lt;br&gt;&#xA;एवं सम्मिस्सको लोके ब्रह्मलोका पपूरयि।&lt;br&gt;&#xA;६८८.&lt;br&gt;&#xA;ये पस्सन्ति जिनं तत्थ ससिस्सं सिरिया जलं,&lt;br&gt;&#xA;सुलद्धा तेहि नेत्तानि तेसमक्खीनि लोचना।&lt;br&gt;&#xA;६८९.&lt;br&gt;&#xA;ये सुणन्ति तदा धम्मं धम्मिस्सर पभावितं,&lt;br&gt;&#xA;सुलद्धा तेहि सोतानि तेसं सोतानि सोतका।&lt;br&gt;&#xA;६९०.&lt;br&gt;&#xA;ये लपन्ति तदा बुद्धगुणञ्हि गुणभूसणा,&lt;br&gt;&#xA;सुलद्धा तेहि वे जिव्हा तेसं जिव्हा रसञ्‍ञका&lt;br&gt;&#xA;६९१.&lt;br&gt;&#xA;ये वन्दन्ति जिनं यन्तं ससङ्घं गगनङ्गने,&lt;br&gt;&#xA;सुलद्धा तेहि हत्थानि तेसंयेव भुजा भुजा।&lt;br&gt;&#xA;६९२.&lt;br&gt;&#xA;तदा तथागतं दिस्वा ये सन्तुट्ठा तथागतं,&lt;br&gt;&#xA;तथागतानं सब्बेसं यो तोसो होतु सब्बदा।&lt;br&gt;&#xA;६९३.&lt;br&gt;&#xA;गतो कल्याणीयं नाथो महेन्तेवं सदेवके,&lt;br&gt;&#xA;तेसं पूजाविधानं को मुखेनेकेन भासति।&lt;br&gt;&#xA;६९४.&lt;br&gt;&#xA;ततो गङ्गा मनुञ्‍ञञ्हि सम्पत्तं तं सपुत्तकं,&lt;br&gt;&#xA;तरङ्ग मुदु बाहाहि गहेत्वा चरणम्बुजे।&lt;br&gt;&#xA;६९५.&lt;br&gt;&#xA;पादे पक्खालयि सम्मा फेण पुप्फुपहारिका,&lt;br&gt;&#xA;ततो ततोतुं गण्हित्वा अका देहस्सनुग्गहं।&lt;br&gt;&#xA;६९६.&lt;br&gt;&#xA;ततो सो याचितो सत्था नागसङ्घेहि वन्दिय,&lt;br&gt;&#xA;अगमा मण्डपं रम्मं मनोनन्दनमावहं।&lt;br&gt;&#xA;६९७.&lt;br&gt;&#xA;गन्त्वा मण्डप मज्झम्हि बुद्धारह महासने,&lt;br&gt;&#xA;निसीदोभासयं आसा रवीव उदयावले।&lt;br&gt;&#xA;६९८.&lt;br&gt;&#xA;ततो भिक्खु निसीदिंसु पत्त पत्तासने तदा,&lt;br&gt;&#xA;बभास मण्डपं’तीव सरंव पदुमाकुलं।&lt;br&gt;&#xA;६९९.&lt;br&gt;&#xA;जननेत्तालिनो’गम्म वसी सोम्ममुखम्बुजे,&lt;br&gt;&#xA;पतन्ता कुसलामोदे गण्हन्ता तित्तिनो गता।&lt;br&gt;&#xA;७००.&lt;br&gt;&#xA;तथा सभिक्खुका नागा मुनिनो रूपसागरे,&lt;br&gt;&#xA;नेत्तिन्द मणिनावाहि पारं गन्तुं न ते पभु।&lt;br&gt;&#xA;७०१.&lt;br&gt;&#xA;ततो ससङ्घं सुगतं सजनो मणि अक्खिको,&lt;br&gt;&#xA;सक्‍कच्‍चं सकहत्थेहि अन्‍नपानेन तप्पयी।&lt;br&gt;&#xA;७०२.&lt;br&gt;&#xA;अथोनीत पत्तपाणिम’च्‍चयित्वा तथागतं,&lt;br&gt;&#xA;भत्तिनिन्‍नो निमन्तेसि देसनत्थानुमोदनं।&lt;br&gt;&#xA;७०३.&lt;br&gt;&#xA;ततो ब्रह्मस्सरो सत्था निच्छरं ब्रह्मघोसनं,&lt;br&gt;&#xA;विञ्‍ञापेन्तो जने सब्बे सकसद्देन देसनं।&lt;br&gt;&#xA;७०४.&lt;br&gt;&#xA;देसेस्वेवं जिनो धम्म’मनिलासनकादिनं,&lt;br&gt;&#xA;पीतिपामोज्‍ज जननं निब्बाणामत’मावहं।&lt;br&gt;&#xA;७०५.&lt;br&gt;&#xA;भो भो सुणाथ भुजगा भवसागरम्हि&lt;br&gt;&#xA;पापारिनक्‍कमकराकुल दुग्गमम्हि,&lt;br&gt;&#xA;मग्गा जना खलु लभन्ति कदा पतिट्ठं,&lt;br&gt;&#xA;ओहाय बुद्धथिरसारतरिं विसालं।&lt;br&gt;&#xA;७०६.&lt;br&gt;&#xA;लद्धान दुल्‍लभतरं मुनिपातुभूत&lt;br&gt;&#xA;कालं चिरेन भुजगा न पमादयित्थ,&lt;br&gt;&#xA;जाती जरा मरण दुक्ख परिद्दवा च&lt;br&gt;&#xA;संसारिकस्स न ततोप’गतस्स होति।&lt;br&gt;&#xA;७०७.&lt;br&gt;&#xA;तारुञ्‍ञमम्बुजसिरिंव परित्तकालम्&lt;br&gt;&#xA;पाणं तुसारलव’सारतरं जनानं,&lt;br&gt;&#xA;भोगं दधाति जलधिम्हि तरङ्गभङ्गिम्&lt;br&gt;&#xA;निच्‍चं मनो दहति सोकसिखीभि नाना।&lt;br&gt;&#xA;७०८.&lt;br&gt;&#xA;कत्वान रागमिसयो’पि खगा दुपञ्‍ञा&lt;br&gt;&#xA;थिरूपि नारिकुसुमेसुपि रूपगिद्धा,&lt;br&gt;&#xA;पत्ता’नयं खलु पुरे परिहीन झाना&lt;br&gt;&#xA;रूपे न रज्‍जथ ततो खलु साधुपञ्‍ञा।&lt;br&gt;&#xA;७०९.&lt;br&gt;&#xA;सद्दानुरागमनुगोपि पुरे सिखण्डी&lt;br&gt;&#xA;सुत्वान मोरि मधुरं गिरमञ्‍जितङ्गो,&lt;br&gt;&#xA;व्याधस्स हत्थमगमासि भवेसु तस्मा&lt;br&gt;&#xA;नत्थेव सद्दसमदुक्खकरं जनानं।&lt;br&gt;&#xA;७१०.&lt;br&gt;&#xA;ओहाय नेककुसुमेसु परागरागम्&lt;br&gt;&#xA;मत्तेभकुम्भ मगमा मदगन्धलुद्धो,&lt;br&gt;&#xA;भिङ्गो पभग्ग तनुको करिकण्णताला&lt;br&gt;&#xA;नत्थेव गन्धसदिसं तिभवेसु पासं।&lt;br&gt;&#xA;७११.&lt;br&gt;&#xA;गम्भीर नीरधिभवो पवुरासनो’पि&lt;br&gt;&#xA;मिच्छो गिलित्व बलिसं रसगेधहेतु,&lt;br&gt;&#xA;पप्पोति दुक्खमतुलं न रसेसु सात&lt;br&gt;&#xA;मत्थिति मन्त्व पजभाथ रसेसु गेधं।&lt;br&gt;&#xA;७१२.&lt;br&gt;&#xA;भो बुह्मलोका’गत सुद्धसत्तो&lt;br&gt;&#xA;बुद्धत्तमेव नियतो अपि बोधिसत्तो,&lt;br&gt;&#xA;थिसङ्गमाय परिहायि सरज्‍जतो’पि&lt;br&gt;&#xA;तस्मा हि फस्ससदिसो अनयो नवत्थि।&lt;br&gt;&#xA;७१३.&lt;br&gt;&#xA;भेरण्ड पेलक कपु’द्दक हेतुहीन&lt;br&gt;&#xA;सत्तापि दानरुचि दानमणिप्पभावा,&lt;br&gt;&#xA;पत्ता’पवग्ग वरसारपुरं भुजङ्गा&lt;br&gt;&#xA;को नप्पदाति धनिको सिव’मेसमानो।&lt;br&gt;&#xA;७१४.&lt;br&gt;&#xA;पालेत्व सीलम’मलं विसकण्ठिकापि&lt;br&gt;&#xA;इन्दस्स नन्दनवने’सि पिया महेसी,&lt;br&gt;&#xA;तस्मा पसत्थविभवं यदि पत्थयव्हो&lt;br&gt;&#xA;पालेथ सीलम’मलं खलु जिवितं’व।&lt;br&gt;&#xA;७१५.&lt;br&gt;&#xA;सग्गो विसाल रतनालय सम्पकिण्णो&lt;br&gt;&#xA;सानन्द’मन्द सुरसुन्दरि सुन्दरो सो,&lt;br&gt;&#xA;फुल्‍लम्बुजाकर वनादिहि नन्दनीयो&lt;br&gt;&#xA;तत्थामरा विय’मरा’विरतं रमन्ति।&lt;br&gt;&#xA;७१६.&lt;br&gt;&#xA;तम्हापि भो रुचिर ब्रह्मनिकाय भुति&lt;br&gt;&#xA;रम्मा ततोपि महितं अमतं वरिट्ठं,&lt;br&gt;&#xA;तस्मात्तकाम निरता जनता सपञ्‍ञा&lt;br&gt;&#xA;तण्हक्खयाय सततं वीरियं करोथ।&lt;br&gt;&#xA;७१७.&lt;br&gt;&#xA;एवं सद्धम्ममग्गं वरमति सुगतो देसयि पन्‍नगानम्&lt;br&gt;&#xA;सुत्वा ते सम्पहट्ठा महमहमकरुं निज्‍जरादीहि सद्धिं,&lt;br&gt;&#xA;तेसं वे देसनायं सुरविटपि समा सात्थिका तत्थ जाता&lt;br&gt;&#xA;सो नाथो तञ्‍च धम्मं भगवति तनया ते च वो पालयन्तु&lt;br&gt;&#xA;कल्याणि देसागमनं।&lt;br&gt;&#xA;७१८.&lt;br&gt;&#xA;नगाधिराजे सुमनाभिधाने&lt;br&gt;&#xA;वसं सुमेधो सुमनाभिधानो,&lt;br&gt;&#xA;देवो तदा’गम्म सपारिसज्‍जो&lt;br&gt;&#xA;कल्याणियं तत्थ फणीहि सद्धिं।&lt;br&gt;&#xA;७१९.&lt;br&gt;&#xA;दत्वा’पवग्गस्स निदानदानम्&lt;br&gt;&#xA;सुत्वान धम्मं सुतिसीतिभुतं,&lt;br&gt;&#xA;पहट्ठचित्तो उपगम्म बुद्धम्&lt;br&gt;&#xA;नत्वाह एवं कतपञ्‍जलीको।&lt;br&gt;&#xA;७२०.&lt;br&gt;&#xA;न वे फणीनं नपि मानुसानम्&lt;br&gt;&#xA;नानिम्मिसानं न पितामहानं,&lt;br&gt;&#xA;हितत्थ मेवाखिल लोकनाथा&lt;br&gt;&#xA;जायन्ती लोके करुणागुणग्गा।&lt;br&gt;&#xA;७२१.&lt;br&gt;&#xA;अन्तोगधा नून मयम्पि तुय्हम्&lt;br&gt;&#xA;दयाय तस्मा फणीनं विमेसं,&lt;br&gt;&#xA;करोहि मय्हं भवनम्हि धीर&lt;br&gt;&#xA;पादं’सुना’तीव पवित्तरूपं।&lt;br&gt;&#xA;७२२.&lt;br&gt;&#xA;यो’यं नगो दिस्सति’तो पुरत्थ&lt;br&gt;&#xA;भुमङ्गना मोलिसिरिं वहन्तो,&lt;br&gt;&#xA;समन्तकूटोति समन्तचक्खु&lt;br&gt;&#xA;जानाति लोको वसतिं ममेतं।&lt;br&gt;&#xA;७२३.&lt;br&gt;&#xA;यो नील नाना वनराजि राजितो&lt;br&gt;&#xA;आसार धारा गिरि निज्झराकुलो,&lt;br&gt;&#xA;आपीत नीलारुण पल्‍लवावली&lt;br&gt;&#xA;जिमूतकूटो विय भाति उग्गतो।&lt;br&gt;&#xA;७२४.&lt;br&gt;&#xA;यो सिन्धुवारिं उरसा पभेज्‍ज&lt;br&gt;&#xA;आगम्म ते पादपणाम हेतु,&lt;br&gt;&#xA;विज्‍जोतमानो वियचक्‍कपाणि&lt;br&gt;&#xA;महाति तुङ्गग्ग धराधरिन्दो।&lt;br&gt;&#xA;७२५.&lt;br&gt;&#xA;गङ्गावधू कुटकिरीटधारी&lt;br&gt;&#xA;सामन्त सेलिन्द चमूपतीको,&lt;br&gt;&#xA;यो’यं धराधार महामहीपो&lt;br&gt;&#xA;र राज लङ्का नगरङ्गणम्हि।&lt;br&gt;&#xA;७२६.&lt;br&gt;&#xA;पारोह दन्तो चितकूट कुम्भो&lt;br&gt;&#xA;अनेक सोण्डिक्ख सवन्ति हत्थो,&lt;br&gt;&#xA;यो निज्झरासार मदप्पवाहो&lt;br&gt;&#xA;गजोरिवा’भाति सुराधिपस्स।&lt;br&gt;&#xA;७२७.&lt;br&gt;&#xA;सम्फूल्‍ल पुप्फत्थबका’नपत्ता&lt;br&gt;&#xA;सत्धत्त रत्तङ्कुरमोलिमाला,&lt;br&gt;&#xA;कन्तालता’लिङ्गित खन्धदेहा&lt;br&gt;&#xA;तिट्ठन्ति भूपाव यहिं कुजिन्दा।&lt;br&gt;&#xA;७२८.&lt;br&gt;&#xA;सिद्धङ्गना रत्तपदम्बुजाली&lt;br&gt;&#xA;सम्हिन्‍न हत्थाभरणालि युत्ता,&lt;br&gt;&#xA;केकीकलापुप्पल मालमाली&lt;br&gt;&#xA;सिलातलाकञ्‍ज निभन्ति यत्थ।&lt;br&gt;&#xA;७२९.&lt;br&gt;&#xA;मङ्गुर पाठीन सवङ्क सिङ्गु&lt;br&gt;&#xA;रोहिच्‍च मुञ्‍जा?मर पावुसेहि,&lt;br&gt;&#xA;कुलीरनक्‍काद’निमेसकेहि&lt;br&gt;&#xA;निकीळीतं दद्दर रत्तपेहि।&lt;br&gt;&#xA;७३०.&lt;br&gt;&#xA;निच्‍चञ्हि संराव विराचितानम्&lt;br&gt;&#xA;बलाक कादम्ब कदम्बकानं,&lt;br&gt;&#xA;आपानसाला विय सारसानम्&lt;br&gt;&#xA;हंसालिनं मङ्गल वासभूतं।&lt;br&gt;&#xA;७३१.&lt;br&gt;&#xA;निरन्तरामोद मुदावगेहि&lt;br&gt;&#xA;सुफुल्‍ल कोकास’रविन्दकेहि,&lt;br&gt;&#xA;सोगन्धि’किन्दीवर केरवेहि&lt;br&gt;&#xA;किञ्‍जक्ख छन्‍नण्णतलेहि चित्तं।&lt;br&gt;&#xA;७३२.&lt;br&gt;&#xA;सीतच्छ सातोदक सम्पपुण्ण&lt;br&gt;&#xA;सरोजिनी लङ्कत भुमिभागो,&lt;br&gt;&#xA;यो’यं पुरे भाति मनुञ्‍ञरूपो&lt;br&gt;&#xA;समन्तकूटो स समन्तकूटो।&lt;br&gt;&#xA;७३३.&lt;br&gt;&#xA;दलित विपिनसण्डा यत्थ सेले समन्ता&lt;br&gt;&#xA;समुपगत जनानं चित्तमामोदयन्ति,&lt;br&gt;&#xA;मधुक वट करेरि बोधि जम्बीर भल्‍लि&lt;br&gt;&#xA;खदिर’भय कदम्बा फुल्‍ल सेल्‍लू पलासा।&lt;br&gt;&#xA;७३४.&lt;br&gt;&#xA;पणस’मत पिलक्खा कण्हवण्ट’क्ख चिञ्‍चा&lt;br&gt;&#xA;लबुज बदरि नीपा फन्दनि’न्दीवराव&lt;br&gt;&#xA;मकुल’सन पियाला गद्दभण्ड’ज्‍जुना च&lt;br&gt;&#xA;कमुक सल्‍ल तिन्दु’दुम्बरम्बस्स’कण्णा।&lt;br&gt;&#xA;७३५.&lt;br&gt;&#xA;पुन्‍नाग चम्पक दुमुप्पल दाडिमा च&lt;br&gt;&#xA;खज्‍जूरि ताल गिरिमल्‍लिक’सोक ताला,&lt;br&gt;&#xA;हिन्ताल नाग निवुला युगपत्त’रिट्ठ&lt;br&gt;&#xA;सेतम्ब एरवतकापि च केतका च&lt;br&gt;&#xA;७३६.&lt;br&gt;&#xA;समफुल्‍लभण्डि सुमन’ज्‍जक यूथिका च&lt;br&gt;&#xA;वासन्ति चित्तक जपा रविमालती च,&lt;br&gt;&#xA;कुन्दस्स’मारक कुरण्डक बीजपूर&lt;br&gt;&#xA;सेफालिका च तिणसूल समीरणा च।&lt;br&gt;&#xA;७३७.&lt;br&gt;&#xA;वोचु’च्जु कीचक हलिद्दि विळङ्गि बिम्बि&lt;br&gt;&#xA;नीली वचा’तिविसालाबु च नागवल्‍ली,&lt;br&gt;&#xA;वल्‍लीह सारद’पराजितवारु’सीरा&lt;br&gt;&#xA;फलादि नेक वनराजि विराजितो सो।&lt;br&gt;&#xA;७३८.&lt;br&gt;&#xA;तिट्ठन्ति केचि तरवो सुरभिं किरन्ता&lt;br&gt;&#xA;तत्थेव केचि फलिता मधुरप्फलानि,&lt;br&gt;&#xA;अन्दोलिता फलितपल्‍लविता लतायो&lt;br&gt;&#xA;सन्धारयं विटप जत्तुसु भन्ति केचि।&lt;br&gt;&#xA;७३९.&lt;br&gt;&#xA;सामन्तगे जनगणे सततं दुमिन्दा&lt;br&gt;&#xA;सम्पीणयन्ति दलिता फलिनो च यस्मिं,&lt;br&gt;&#xA;ते अव्हयन्ति विय लोचन गोचरेहि&lt;br&gt;&#xA;वाते’रितेहि तरुणारुण पल्‍लवेहि।&lt;br&gt;&#xA;७४०.&lt;br&gt;&#xA;तस्मिं वने वनसुरा निजवसुन्दरीहि&lt;br&gt;&#xA;रम्मे सिलातलदहे सिकतातले च,&lt;br&gt;&#xA;नच्‍चन्ति तन्ति तुरियानि च वादयन्ति&lt;br&gt;&#xA;गायन्ति मालभरिनो सततं पतीता।&lt;br&gt;&#xA;७४१.&lt;br&gt;&#xA;सिद्धा च सिद्धवनिता हि तहिं तहिं ते&lt;br&gt;&#xA;दिब्बन्ति पुप्फफल पत्तरसाहिनन्दि,&lt;br&gt;&#xA;अच्छन्ति तत्थ गिरिपादप रामणेय्ये&lt;br&gt;&#xA;योगेहि सङ्गत मना बहितापसापि।&lt;br&gt;&#xA;७४२.&lt;br&gt;&#xA;तस्मिं वने हरिण रोहित पुण्डरीक&lt;br&gt;&#xA;गोकण्ण सल्‍ल सस जम्बुक सूकरा च,&lt;br&gt;&#xA;साखामिगे’णिवग बब्बु रुरू कुरुङ्ग&lt;br&gt;&#xA;गोधा’खु पम्पक कपी गवया च’नेका।&lt;br&gt;&#xA;७४३.&lt;br&gt;&#xA;ते वग्ग वग्ग चरिनो हयमारकादी&lt;br&gt;&#xA;नाना चतुप्पदगणा मुदिता वसन्ति,&lt;br&gt;&#xA;पक्खीपि कोसिय कपोतक नीलगीव&lt;br&gt;&#xA;धङ्का’ट लाप परपुट्ठ मधुब्बताव।&lt;br&gt;&#xA;७४४.&lt;br&gt;&#xA;निज्‍जिव्ह दिन्दिह चकोरक साळिका च&lt;br&gt;&#xA;चक्‍कव्ह कीर कुररा कुलला च कङ्का,&lt;br&gt;&#xA;चित्रच्छदा मधुर कूजक नेकपक्खी&lt;br&gt;&#xA;सङ्गम्म यत्थ निवसन्ति मनुञ्‍ञरूपा।&lt;br&gt;&#xA;७४५.&lt;br&gt;&#xA;तेसं वनन्तमथ नाटकमण्डला’च&lt;br&gt;&#xA;गीतालयं विय अहोसि च गायकानं,&lt;br&gt;&#xA;आपानभुमि सदिसं मिगपक्खिकानम्&lt;br&gt;&#xA;निच्‍चुस्सवं रतिकरं नयनाभिरामं।&lt;br&gt;&#xA;७४६.&lt;br&gt;&#xA;एवं विधो विपिनराजि विराजितेहि&lt;br&gt;&#xA;कूटेहि नेकसुर सुन्दरि मण्डितेहि,&lt;br&gt;&#xA;अत्युच्‍च नीलसिखिगीव समान वण्णो&lt;br&gt;&#xA;एसो समन्तगिरि मे वसती मुनिन्द।&lt;br&gt;&#xA;७४७.&lt;br&gt;&#xA;एवं पतीत मनसो सुमनाभिधानो&lt;br&gt;&#xA;वत्वान नत्वमसमं गमनोपयुत्तं,&lt;br&gt;&#xA;कासाथ सोपि मुनि तस्स वचं पटिच्‍च&lt;br&gt;&#xA;सब्भिक्खु निक्खमि जिनो गगनायनम्हि।&lt;br&gt;&#xA;७४८.&lt;br&gt;&#xA;निच्‍चेतनापि गिरिपादप आदयोपि&lt;br&gt;&#xA;नागा सुपण्ण मिग पक्खिक हेतुकापि,&lt;br&gt;&#xA;विज्‍जाधरामर’सुरा चतुराणनापि&lt;br&gt;&#xA;सङ्गम्म’कंसु सुमना महमब्भुतं ते।&lt;br&gt;&#xA;७४९.&lt;br&gt;&#xA;मुनिन्दे पयन्ते समिद्धं तिलोकम्&lt;br&gt;&#xA;गिरिन्दाभिनन्दा दुमिन्दा पबुद्धा,&lt;br&gt;&#xA;मिगिन्दा सुतुट्ठा खगिन्दा सुघुट्ठा&lt;br&gt;&#xA;पवुट्ठो महिन्दो पणट्ठो निदाघो।&lt;br&gt;&#xA;७५०.&lt;br&gt;&#xA;गच्छन्ते गगनायनेन सुगते भानु’सि सन्तो तदा&lt;br&gt;&#xA;वारेसुं सूरियातपञ्‍च जलदा सिञ्‍जिंसु भुम्या जलं,&lt;br&gt;&#xA;मन्दामन्द सुगन्ध मुद्ध पवनो पापेति सितं सुखं,&lt;br&gt;&#xA;देवादि धज छत्त चामरकरा पूजेन्ति मानेन्ति च।&lt;br&gt;&#xA;७५१.&lt;br&gt;&#xA;सन्‍नीर हिन्ताल’ग सिन्दि पूग&lt;br&gt;&#xA;तालम्बसालादि महीरुहित्दा,&lt;br&gt;&#xA;तिट्ठन्ति ते चामरहत्थका’व&lt;br&gt;&#xA;पुप्फेहि छन्‍नो गगनङ्गनोपि।&lt;br&gt;&#xA;७५२.&lt;br&gt;&#xA;अनेन विधिना जगदेक नाथो&lt;br&gt;&#xA;पवत्तमानेसु महामहेसु,&lt;br&gt;&#xA;दिसञ्‍च विदिसं परिपूरयन्तो&lt;br&gt;&#xA;जब्बण्णरंसीहि अगा नगिन्दं।&lt;br&gt;&#xA;७५३.&lt;br&gt;&#xA;तस्मिं समन्तनगमुद्धनि लोकनाथो&lt;br&gt;&#xA;छब्बण्णरंसि निकरं दिसि पत्थरन्तो,&lt;br&gt;&#xA;भिक्खूहि सो परिवुतो परसागरन्तम्&lt;br&gt;&#xA;ओलोकयं ठितिमकासि अअनोमवण्णो।&lt;br&gt;&#xA;७५४.&lt;br&gt;&#xA;लङ्कावधू सुमनकूट किरीट कूटम्&lt;br&gt;&#xA;सज्‍जेसि’नग्घ जन राज मणी महन्तो,&lt;br&gt;&#xA;इच्छत्थदं सिवदमप्पटिमं तिलोके&lt;br&gt;&#xA;तं’दानि भो भजथ सेवथ सब्बकालं।&lt;br&gt;&#xA;७५५.&lt;br&gt;&#xA;कासुं तदा सुरवरा सुरसुन्दरीहि&lt;br&gt;&#xA;लङ्काय सेलसिखरेसु महासमज्‍जं,&lt;br&gt;&#xA;वज्‍जिंसु भेरि विकती सयमेव सब्बा&lt;br&gt;&#xA;भस्सिंसु दिब्बकुसुमाभरणा नभम्हा।&lt;br&gt;&#xA;७५६.&lt;br&gt;&#xA;लङ्कम्बरं निखिलमासि च छत्तछत्तम्&lt;br&gt;&#xA;नाना विराग धज केतु समाकुलञ्‍च,&lt;br&gt;&#xA;नानासुगन्ध कुसुमादि दिसन्तरालं,&lt;br&gt;&#xA;नानग्घिकावलि विराजित मन्तळिक्खं।&lt;br&gt;&#xA;७५७.&lt;br&gt;&#xA;तस्मिं दिने’सि रतनं मणितोरणेहि&lt;br&gt;&#xA;दीपालि पुण्णघटपन्तीहि दस्सनीयं,&lt;br&gt;&#xA;सम्बुद्ध देहपरितोगत छप्पभाहि&lt;br&gt;&#xA;रत्तं नभावनि चराचर सब्बदब्बं।&lt;br&gt;&#xA;७५८.&lt;br&gt;&#xA;मालावतंस समका गिरयो समन्ता&lt;br&gt;&#xA;हुत्वा नमन्ति च भमन्ति सचेतना’व,&lt;br&gt;&#xA;सब्बेपि तत्थ तरवोच लतादयो च&lt;br&gt;&#xA;नच्‍चन्ति दिब्बनटका विय ओनतग्गा।&lt;br&gt;&#xA;७५९.&lt;br&gt;&#xA;एवं तदा महत विम्हय पाटिहेरे&lt;br&gt;&#xA;बुद्धानुभाव जनिते इध वत्तमाने,&lt;br&gt;&#xA;तत्वान धीरचरणं समनो सुधासी&lt;br&gt;&#xA;एवं वदी परम पितिमनो उदग्गो।&lt;br&gt;&#xA;७६०.&lt;br&gt;&#xA;ये ते मुदु कोमल रत्तपादा&lt;br&gt;&#xA;सुरत्त फुल्‍लम्बुरुहोपमाना,&lt;br&gt;&#xA;वट्टानुपुब्बायत अङ्गुलिका&lt;br&gt;&#xA;सुतम्बतुङ्गग्ग नखावलीका।&lt;br&gt;&#xA;७६१.&lt;br&gt;&#xA;सुवण्णकुम्मु’न्‍नत पादपिट्ठि&lt;br&gt;&#xA;निगुळ्ह गोप्फायत पण्हिभागा&lt;br&gt;&#xA;समच्छमायं सकलं पतिट्ठिता&lt;br&gt;&#xA;न लिम्पते सुच्छविता रजादि।&lt;br&gt;&#xA;७६२.&lt;br&gt;&#xA;सम्मत्त हत्थोसभ हंस सीह&lt;br&gt;&#xA;समान लीलाय यहिं पयाति,&lt;br&gt;&#xA;निन्‍नुन्‍नता भेरितला’व भुमि&lt;br&gt;&#xA;होताथ पुप्फादि सुमण्डिता च।&lt;br&gt;&#xA;७६३.&lt;br&gt;&#xA;अपेन्ति मग्गा सयमेव खाणु&lt;br&gt;&#xA;सकण्टमूला कठला च सब्बे,&lt;br&gt;&#xA;गम्भीर नीरापग पङ्कदुग्गा&lt;br&gt;&#xA;हित्वा सभावं रमणीयमेन्ति।&lt;br&gt;&#xA;७६४.&lt;br&gt;&#xA;वजन्ति भुमिं गिरयो पुरत्थ&lt;br&gt;&#xA;पसारिते पादवरे जिनस्स,&lt;br&gt;&#xA;निब्बाति अग्गी नरकोदरेपि&lt;br&gt;&#xA;गण्हन्ति पादे पदुमादयो च।&lt;br&gt;&#xA;७६५.&lt;br&gt;&#xA;इदञ्हि ते पादतले यतीस&lt;br&gt;&#xA;सनाभि नेमि घटिकावलीहि,&lt;br&gt;&#xA;सुसण्ठितं चा’रसहस्सवन्तम्&lt;br&gt;&#xA;सन्दिस्सते चक्‍कवरं महन्तं।&lt;br&gt;&#xA;७६६.&lt;br&gt;&#xA;तमेव चक्‍कं परिवारयित्वा&lt;br&gt;&#xA;सिरिवच्छ सोवत्थि’वतंसका च,&lt;br&gt;&#xA;पासाद भद्रासन पुण्णपाति&lt;br&gt;&#xA;सितातपत्तासि मयूरहत्था।&lt;br&gt;&#xA;७६७.&lt;br&gt;&#xA;नीलादिभेदा कमलुप्पला च&lt;br&gt;&#xA;समेरु सत्तद्दि महासमुद्दा,&lt;br&gt;&#xA;सत्तापगा सत्त महासरा च&lt;br&gt;&#xA;हिमालयो चक्‍कवाळद्दिको च।&lt;br&gt;&#xA;७६८.&lt;br&gt;&#xA;चन्दक्‍कतारा च छदेवलोका&lt;br&gt;&#xA;पितामहावास मनुस्सलोकं,&lt;br&gt;&#xA;सुवण्ण नावा सिविका च सङ्खम्&lt;br&gt;&#xA;केलाससेलं धजतोरणा च।&lt;br&gt;&#xA;७६९.&lt;br&gt;&#xA;चिन्तामणुण्हीस सवच्छ धेनू&lt;br&gt;&#xA;मीनद्वयं चक्‍कवत्ति ससेनो,&lt;br&gt;&#xA;सीह’स्स मातङ्ग वियग्घराजा&lt;br&gt;&#xA;हंसोसभो किम्पुरिसो मयूरो।&lt;br&gt;&#xA;७७०.&lt;br&gt;&#xA;कोञ्‍चा च एरावण हत्थिराजा&lt;br&gt;&#xA;सचक्‍कवाका मकरादयो च,&lt;br&gt;&#xA;नाना महामङ्गल लक्खणा ते&lt;br&gt;&#xA;विरोचमाना विलसन्ति निच्‍चं।&lt;br&gt;&#xA;७७१.&lt;br&gt;&#xA;जातक्खणे यस्स महिं पभेज्‍ज&lt;br&gt;&#xA;विसाल सत्तुद्दय पङ्कजानि,&lt;br&gt;&#xA;पटिग्गहेसुं चरणानि यानि&lt;br&gt;&#xA;ते तानिमानच्छरियानि लोके।&lt;br&gt;&#xA;७७२.&lt;br&gt;&#xA;वन्दापनत्थायु’पनीतकाले&lt;br&gt;&#xA;पितूहि ते देवल तापसिन्दं,&lt;br&gt;&#xA;पादानि गन्त्वान जटासु तस्स&lt;br&gt;&#xA;आसुं तवे’तङ्घियुगं अहो भो।&lt;br&gt;&#xA;७७३.&lt;br&gt;&#xA;सुद्धोदनव्हस्स नराधिपस्स&lt;br&gt;&#xA;सन्तोस तोयेहि पपूरितस्स,&lt;br&gt;&#xA;सिरो विसुद्धम्बु रुहाकरस्स&lt;br&gt;&#xA;सरोरु हासुं चरणानि तुय्हं।&lt;br&gt;&#xA;७७४.&lt;br&gt;&#xA;ये चङ्कमे चङ्कमणावसाने&lt;br&gt;&#xA;ओनम्म मेरूदय पब्बनिण्दा,&lt;br&gt;&#xA;पटिग्गहेसुं चरणानि यानि&lt;br&gt;&#xA;ते तानिमा’नच्छरियानि लोके।&lt;br&gt;&#xA;७७५.&lt;br&gt;&#xA;यं वन्दमानो तिदिवाधिपो सो&lt;br&gt;&#xA;यस्सानुभावेन गतायुकोपि,&lt;br&gt;&#xA;सकियठाने’सिनपुनापि ते’वम्&lt;br&gt;&#xA;पादम्बुजं धीर!महानुभावं।&lt;br&gt;&#xA;७७६.&lt;br&gt;&#xA;देहीनमग्गोपि निसाकरारि&lt;br&gt;&#xA;मानुन्‍नतो सो सयितस्स तुय्हं,&lt;br&gt;&#xA;पादस्स अन्तम्पि न सक्खि दट्ठुम्&lt;br&gt;&#xA;अच्छेर रूपं इदमङ्घिकञ्‍जं।&lt;br&gt;&#xA;७७७.&lt;br&gt;&#xA;गङ्गाय गङ्गापति सन्‍निधाने&lt;br&gt;&#xA;तीरे तदा नम्मद जिम्हगस्स,&lt;br&gt;&#xA;पादस्स लञ्छं अकरी मुनिन्द&lt;br&gt;&#xA;मय्हं’पि होतं करुणा तवेसा।&lt;br&gt;&#xA;७७८.&lt;br&gt;&#xA;आराधितो सच्‍चक तापसेन&lt;br&gt;&#xA;अका तुवं सच्‍चक बद्धसेले,&lt;br&gt;&#xA;पादस्स लञ्छं जगतो हिताय&lt;br&gt;&#xA;मय्हम्पि होतं तमनुग्गहन्ते।&lt;br&gt;&#xA;७७९.&lt;br&gt;&#xA;सुत्वान नाथो गिरमेतमस्स&lt;br&gt;&#xA;पस्सं महाभुति’मनागतेसु,&lt;br&gt;&#xA;लोकस्स लोकेहि महीय मानो&lt;br&gt;&#xA;अकासि वामेन पदेन लञ्छं।&lt;br&gt;&#xA;७८०.&lt;br&gt;&#xA;सम्बोधितो अट्ठम सारदस्मिम्&lt;br&gt;&#xA;वेसाखमासे मुणि पुण्णमायं,&lt;br&gt;&#xA;पादस्स’भिञ्‍ञाणमका’परण्हे&lt;br&gt;&#xA;सदेवके सस्समणे महेन्ते।&lt;br&gt;&#xA;७८१.&lt;br&gt;&#xA;पतङक्गिका सित्थक मत्थकम्हि&lt;br&gt;&#xA;यथङ्किता खत्तिय मुद्दिकाय,&lt;br&gt;&#xA;आसेव’मेवं जिनपादलञ्छम्&lt;br&gt;&#xA;समन्तकूटम्हि नमस्सनीयं।&lt;br&gt;&#xA;७८२.&lt;br&gt;&#xA;अकालमेघो च ततो पवस्सि&lt;br&gt;&#xA;वस्सिंसु नानारतनानि खम्हा,&lt;br&gt;&#xA;तथा परितो कुसुमम्बरानि&lt;br&gt;&#xA;सुवण्णचुण्णानि जिनेकवण्णा।&lt;br&gt;&#xA;७८३.&lt;br&gt;&#xA;ततो’पगन्त्वा सुगतेभगामी&lt;br&gt;&#xA;तस्मिं नितम्बे गिरिगब्भरायं,&lt;br&gt;&#xA;दिवाविहाराय निसीदि यत्थ&lt;br&gt;&#xA;सुपाकटं तं भगवागुहा’ति।&lt;br&gt;&#xA;७८४.&lt;br&gt;&#xA;ततोरहन्ता सुगतोरसा ते&lt;br&gt;&#xA;गन्धादिना साधु महेत्व सब्बे,&lt;br&gt;&#xA;वन्दित्व कत्वान पदक्खिणन्तम्&lt;br&gt;&#xA;तहं तहं’कंसु दिवाविहारं।&lt;br&gt;&#xA;७८५.&lt;br&gt;&#xA;लतङ्गनायो विटपीधवान&lt;br&gt;&#xA;मालम्ब साखापुथुलं’सपस्से,&lt;br&gt;&#xA;सुफुल्‍ल नमञ्‍जूकर मञ्‍जरीहि&lt;br&gt;&#xA;नमस्समाना’व सदोनतग्गा।&lt;br&gt;&#xA;७८६.&lt;br&gt;&#xA;तिट्ठन्ति रुक्खा नटका’व तत्थ&lt;br&gt;&#xA;सुफुल्‍ल साखाकर’मुक्खिपित्वा,&lt;br&gt;&#xA;नमस्समाना विय ओनतग्गा&lt;br&gt;&#xA;वत्तन्ति मानच्छरियानि निच्‍चं।&lt;br&gt;&#xA;७८७.&lt;br&gt;&#xA;तथेव उच्‍चावच पब्बता च&lt;br&gt;&#xA;नमस्समाना विय पादलञ्छं,&lt;br&gt;&#xA;तिट्ठन्ति निन्‍नग्ग सिखा समन्ता&lt;br&gt;&#xA;इदम्पि निच्‍चबभुतमेव तत्थ।&lt;br&gt;&#xA;७८८.&lt;br&gt;&#xA;तस्मिं नगे पादवरङ्कितस्मिम्&lt;br&gt;&#xA;खलमण्डलोकास पदेसमत्ते,&lt;br&gt;&#xA;समोसरन्ते बहुके जनेपि&lt;br&gt;&#xA;होतेव ओकासम,हो पदङ्कं।&lt;br&gt;&#xA;७८९.&lt;br&gt;&#xA;समोसरित्वान महेत्व सत्ते&lt;br&gt;&#xA;निक्खन्तमत्ते जलदा समेच्‍च,&lt;br&gt;&#xA;सोधेन्ति माल’म्बुवहेहि साधु&lt;br&gt;&#xA;इदम्पि निच्‍चब्भुतमेव तत्थ।&lt;br&gt;&#xA;७९०.&lt;br&gt;&#xA;पादेन फुट्ठस्स सिलातलस्स&lt;br&gt;&#xA;एतादिसानच्छरियानि होन्ति,&lt;br&gt;&#xA;लोकेकनाथस्स अनासवस्स&lt;br&gt;&#xA;महब्भुतं कोनु कथं भणेय्य।&lt;br&gt;&#xA;७९१.&lt;br&gt;&#xA;दिवाविहारं भगवा ससङ्घो&lt;br&gt;&#xA;कत्वान तस्मिं पन किञ्‍चिकालं,&lt;br&gt;&#xA;महीयमानेसु सदेवकेसु&lt;br&gt;&#xA;ततो गतो रोहणमम्बरम्हा।&lt;br&gt;&#xA;७९२.&lt;br&gt;&#xA;तस्मिं ससङ्घो मुनि दीघवापियम्&lt;br&gt;&#xA;थूपस्स ठाने परमाय भुमिया,&lt;br&gt;&#xA;गरुं करोन्तो पन तं महीतलम्&lt;br&gt;&#xA;निरोधभावेन निसीदि सत्रजो।&lt;br&gt;&#xA;७९३.&lt;br&gt;&#xA;ततो’नुराधं भगवा नभम्हा&lt;br&gt;&#xA;गन्त्वान बोधिट्ठितभुमिया च,&lt;br&gt;&#xA;ठाने महामङ्गलचेतियस्स&lt;br&gt;&#xA;तथेव अक्खन्तिनहितस्स ठाने।&lt;br&gt;&#xA;७९४.&lt;br&gt;&#xA;निसीदि पत्वान निराधपीतिम्&lt;br&gt;&#xA;ससावको पेक्खम’नागतद्धं,&lt;br&gt;&#xA;पतिट्ठिता मे पन बोधिधातु&lt;br&gt;&#xA;करोन्ति लोके’ति जनस्स वुद्धिं।&lt;br&gt;&#xA;७९५.&lt;br&gt;&#xA;वुट्ठाय तुट्ठो भगवा निरोधा&lt;br&gt;&#xA;गतो सिलाथूपवरस्स ठानं,&lt;br&gt;&#xA;ठितो तहिं धम्ममथुद्दिसित्वा&lt;br&gt;&#xA;गतो नभा जेतवनं सुरम्मं।&lt;br&gt;&#xA;७९६.&lt;br&gt;&#xA;एवं सो धम्मराजा जनहितविहितो वीत दोसारिवग्गो&lt;br&gt;&#xA;लङ्कारामाय रम्मे सुमनगिरिसिरे’कासि यं पादलञ्छम्&lt;br&gt;&#xA;तं वो सग्गा’पवग्गं ददति मुनिसमं चित्त मत्ते पसन्‍ने&lt;br&gt;&#xA;तस्मा भो!भो! पहट्ठा नमथ महथ तं साधु साधुप्पसत्थं।&lt;br&gt;&#xA;इति समन्तकूट वण्णना निट्ठिता।&lt;br&gt;&#xA;ग्रन्थ समाप्तिय।&lt;br&gt;&#xA;१.&lt;br&gt;&#xA;अनन्तरा समत्तायं सुमणद्दिसु वण्णना,&lt;br&gt;&#xA;तथेव साधू सङकप्पा खिप्पं पप्पोन्तु पाणिनं।&lt;br&gt;&#xA;२.&lt;br&gt;&#xA;यो याचितो’रञ्‍ञवासी गुणाधार सुधीमता,&lt;br&gt;&#xA;राहुलत्थेरनामेन विस्सुतेन महीतले।&lt;br&gt;&#xA;३.&lt;br&gt;&#xA;भुवनोदरम्हि पञ्‍ञातो रवीवम्बर मण्डले,&lt;br&gt;&#xA;अरञ्‍ञरतनानन्द महाथेरो महागणी।&lt;br&gt;&#xA;४.&lt;br&gt;&#xA;जीवितं विय यो सत्थुसासनस्स महाकवी,&lt;br&gt;&#xA;सारो सुप्पटिपत्तीसु सत्थसागर पारगो।&lt;br&gt;&#xA;५.&lt;br&gt;&#xA;तस्स सिस्सो’सि यो विप्पगाम वंसेक केतुको&lt;br&gt;&#xA;ञातागमो’रञ्‍ञवासी सीलादि गुणभूसणो।&lt;br&gt;&#xA;६.&lt;br&gt;&#xA;यो’का सीहलभासाय सीहलं सद्दलक्खणं,&lt;br&gt;&#xA;तेन वेदेहथेरेन कतायम्पियसीलिना।&lt;br&gt;&#xA;सिद्धिरत्थु।&lt;/p&gt;</description>
    </item>
  </channel>
</rss>
