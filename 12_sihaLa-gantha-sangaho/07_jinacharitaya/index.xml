<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ जिनचरितय on पाळिषु विश्वासटिप्पणयो</title>
    <link>https://vishvAsa.github.io/pALi/12_sihaLa-gantha-sangaho/07_jinacharitaya/</link>
    <description>Recent content in &#43;०७ जिनचरितय on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/12_sihaLa-gantha-sangaho/07_jinacharitaya/index.xml" rel="self" type="application/rss+xml" />
    <item>
      <title>० जिनचरितय</title>
      <link>https://vishvAsa.github.io/pALi/12_sihaLa-gantha-sangaho/07_jinacharitaya/0_jinacharitaya/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/12_sihaLa-gantha-sangaho/07_jinacharitaya/0_jinacharitaya/</guid>
      <description>&lt;p&gt;जिनचरितय&lt;br&gt;&#xA;॥नमो तस्स भगवतो अरहतो सम्मासम्बुद्धस्स॥&lt;br&gt;&#xA;१.&lt;br&gt;&#xA;उत्तमं उत्तमङ्गेन नमस्सित्वा महेसिनो।&lt;br&gt;&#xA;निब्बाणमधुदं पादपङ्कजं सज्‍जनालिनं॥&lt;br&gt;&#xA;२.&lt;br&gt;&#xA;महामोहतमं लोके धंसेन्तं धम्मभाकरं।&lt;br&gt;&#xA;पातुभूतं महातेजं धम्मराजोदयाचले॥&lt;br&gt;&#xA;३.&lt;br&gt;&#xA;जन्तुचित्तसरे जातं पसादकुमुदं सदा।&lt;br&gt;&#xA;बोधेन्तं सङ्घवन्दञ्‍च सिलोरुकिरणुज्‍जलं॥&lt;br&gt;&#xA;४.&lt;br&gt;&#xA;तहिं, तहिं सुवित्थिण्णं जिनस्स चरितं हितं।&lt;br&gt;&#xA;पवक्खामि समासेन सदा’नुस्सरणत्थिको॥&lt;br&gt;&#xA;५.&lt;br&gt;&#xA;पणितं तं सरन्तानं दुल्‍लभम्पि सिवंपदं।&lt;br&gt;&#xA;अदुल्‍लभं भवे भोगपटिलाभम्हि का कथा?&lt;br&gt;&#xA;६.&lt;br&gt;&#xA;तस्मा तं भञ्‍ञमानं मे चित्तवुत्तपदक्‍कमं।&lt;br&gt;&#xA;सुन्दरं मधुरं सुद्धं सोतुसोतरसायनं॥&lt;br&gt;&#xA;७.&lt;br&gt;&#xA;सोतहत्थपुटा सम्मा गहेत्वान निरन्तरं।&lt;br&gt;&#xA;अजरामरमि’च्छन्ता साधवो परिभुञ्‍जथ॥&lt;br&gt;&#xA;८.&lt;br&gt;&#xA;कप्पसतसहस्सस्स चतुन्‍नं चा’पि मत्थके।&lt;br&gt;&#xA;असङ्खेय्यानमा’वासं सब्बदा पुञ्‍ञकामिनं॥&lt;br&gt;&#xA;९.&lt;br&gt;&#xA;नानारतनसम्पन्‍नं नानाजनसमाकुलं।&lt;br&gt;&#xA;विचित्तापण संकिण्णं तोरण ग्घिक भूसितं॥&lt;br&gt;&#xA;१०.&lt;br&gt;&#xA;युत्तं दसहि सद्देहि देविन्दपुरसन्‍निभं।&lt;br&gt;&#xA;पुरं अमरसङ्खातं अहोसी रुचिरं वरं॥&lt;br&gt;&#xA;११.&lt;br&gt;&#xA;तहिं ब्राह्मन्वये जातो सब्बलोकाभिपूजितो।&lt;br&gt;&#xA;महादयो महापञ्‍ञो अभिरूपो मनोरमो॥&lt;br&gt;&#xA;१२.&lt;br&gt;&#xA;सुमेधो नाम नामेन वेदसागरपारगू।&lt;br&gt;&#xA;कुमारो’सि गरूनं सो अवसाने जिनंकुरो॥&lt;br&gt;&#xA;१३.&lt;br&gt;&#xA;रासिवड्ढकमच्‍चेन दस्सितं अमितं धनं।&lt;br&gt;&#xA;अनेकसतगब्भेसु निचितं तं उदिक्खिय॥&lt;br&gt;&#xA;१४.&lt;br&gt;&#xA;धनसन्‍निचयं कत्वा अहो मय्हं पितादयो।&lt;br&gt;&#xA;गता मासकमे’कम्पि नेवा’दाय दिवं इति॥&lt;br&gt;&#xA;१५.&lt;br&gt;&#xA;संवेगमु’पयातो’वचीमन्तेसी’ति गुणाकरो।&lt;br&gt;&#xA;धनसारं इहं गय्ह गन्तुं युत्तन्ति मे पन॥&lt;br&gt;&#xA;१६.&lt;br&gt;&#xA;रहोगतो निसीदित्वा सुन्दरे निजमन्दिरे।&lt;br&gt;&#xA;देहे दोसो उदिक्खन्तो ओवदन्तो’पि अत्तनो॥&lt;br&gt;&#xA;१७.&lt;br&gt;&#xA;भेदनं तनुनोदुक्खं दुक्खो तस्सो’दयो’पि च।&lt;br&gt;&#xA;जातिधम्मो जराधम्मो व्याधिधम्मो अहं इति॥&lt;br&gt;&#xA;१८.&lt;br&gt;&#xA;एवमा’दीहि देहस्मिं दिस्वा दोसे अनेकधा।&lt;br&gt;&#xA;पुरे भेरिं चरापेत्वा आरोचेत्वान राजिनो॥&lt;br&gt;&#xA;१९.&lt;br&gt;&#xA;भेरिनादसुगन्धेन याचकालिसमागते।&lt;br&gt;&#xA;दानकिञ्‍जक्खओघेन सत्ताहं पीनयी ततो॥&lt;br&gt;&#xA;२०.&lt;br&gt;&#xA;दानग्गहिमबिन्दूनं निपातेना’पि धंसनं।&lt;br&gt;&#xA;अयातं तं विलोकेत्वा रतनम्बुजकाननं॥&lt;br&gt;&#xA;२१.&lt;br&gt;&#xA;रुदतो ञातिसङ्घस्स जलितानलकानना।&lt;br&gt;&#xA;गजिन्दो विय गेहम्हा निक्खमित्वा मनोरमा॥&lt;br&gt;&#xA;२२.&lt;br&gt;&#xA;महन्तं सो महावीरो उपगञ्छि हिमालयं।&lt;br&gt;&#xA;हरिचन्दनकप्पूरागरुगन्धेहि वासितं॥&lt;br&gt;&#xA;२३.&lt;br&gt;&#xA;सुफल्‍लचम्पकासोकपाटलीतिलकेहि च।&lt;br&gt;&#xA;पूगपुन्‍नागनागादिपादपेहि च मण्डितं॥&lt;br&gt;&#xA;२४.&lt;br&gt;&#xA;सीहव्यग्घतरच्छेहि इभदीपिकपीहि च।&lt;br&gt;&#xA;तुरङ्गमादिनेकेहि मिगेहि च समाकुलं॥&lt;br&gt;&#xA;२५.&lt;br&gt;&#xA;साळिकारविहंसेहि हंसकोञ्‍चसुवेहि च।&lt;br&gt;&#xA;कपोतकरवीकादिसकुन्तेहि च कूजितं॥&lt;br&gt;&#xA;२६.&lt;br&gt;&#xA;यक्खरक्खसगन्धब्बदेवदानवकेहि च।&lt;br&gt;&#xA;सिद्धविज्‍जाधरादीहि भूतेहि च निसेवितं॥&lt;br&gt;&#xA;२७.&lt;br&gt;&#xA;मनोसीलिन्दनीलोरुचारुपब्बतपन्तिहि।&lt;br&gt;&#xA;सज्झुहेमादिनेकेहि भूधरेहि च भासुरं॥&lt;br&gt;&#xA;२८.&lt;br&gt;&#xA;सुवण्णमणिसोपाननेकतित्थसरेहि च।&lt;br&gt;&#xA;सोभितं तत्थ कीळन्तनेकदेवङ्गनाहि च॥&lt;br&gt;&#xA;२९.&lt;br&gt;&#xA;सीतसीकरसञ्छन्‍ननिज्झरानं सतेहि च।&lt;br&gt;&#xA;किण्णरोरगरङ्गेहि रम्मेहि विराजितं॥&lt;br&gt;&#xA;३०.&lt;br&gt;&#xA;सिखण्डिसण्डनच्‍चेहि लतानं मण्डपेहि च।&lt;br&gt;&#xA;सेतवालुकसञ्छन्‍नमालकेहि च मण्डितं॥&lt;br&gt;&#xA;३१.&lt;br&gt;&#xA;सुवण्णमणिमुत्तादि अनेकरतनाकरं।&lt;br&gt;&#xA;इच्छन्तानं जनालीनं पुञ्‍ञकिञ्‍जक्खमा’लयं॥&lt;br&gt;&#xA;३२.&lt;br&gt;&#xA;तम’ज्झोगय्ह सो धीरो सहस्सक्खेन मापिते।&lt;br&gt;&#xA;दिस्वा इसिपरिक्खारे पण्णसालवरे तहिं॥&lt;br&gt;&#xA;३३.&lt;br&gt;&#xA;इसिवेसं गहेत्वान विहरन्तो समाहितो।&lt;br&gt;&#xA;सत्ताह’ब्भन्तरे पञ्‍च अभिञ्‍ञ’ट्ठविधा’पि च॥&lt;br&gt;&#xA;३४.&lt;br&gt;&#xA;उप्पादेत्वा समापत्तिसुखेने’च तपोधनो।&lt;br&gt;&#xA;नभसा दिवसे’कस्मिं गच्छन्तो जनतं इसि॥&lt;br&gt;&#xA;३५.&lt;br&gt;&#xA;सोधेन्तम’ञ्‍जसं दिस्वा ओतरित्वा नभा तहिं।&lt;br&gt;&#xA;इति तं जनतं पुच्छि कस्मा सोधेथ अञ्‍जसं॥&lt;br&gt;&#xA;३६.&lt;br&gt;&#xA;सुमेध त्वं नजानासि दीपङ्करतथागतो।&lt;br&gt;&#xA;सम्बोधिमु’त्तमं पत्वा धम्मचक्‍कम’नुत्तरं॥&lt;br&gt;&#xA;३७.&lt;br&gt;&#xA;पवत्तेत्वान लोकस्स करोन्तो धम्मसङ्गहं।&lt;br&gt;&#xA;रम्मं रम्मपुरं पत्वा वसती’ह सुदस्सने॥&lt;br&gt;&#xA;३८.&lt;br&gt;&#xA;भिक्खुसतसहस्सेहि चतूहि विमलेहि तं।&lt;br&gt;&#xA;निमन्तयिम्ह दानेन मयं लोकेकनायक॥&lt;br&gt;&#xA;३९.&lt;br&gt;&#xA;तस्स आगमनत्थाय मग्गं सोधेम चक्खुम।&lt;br&gt;&#xA;इति सोतस्स सो तस्स सुखं देन्तो जनो’ब्रविं॥&lt;br&gt;&#xA;४०.&lt;br&gt;&#xA;बुद्धो’ति वचनं सुत्वा पीतियो’दग्गमानसो।&lt;br&gt;&#xA;सकभावेन सण्ठातुं नेवसक्खि गुणाकरो॥&lt;br&gt;&#xA;४१.&lt;br&gt;&#xA;तेना’रद्धञ्‍जसा धीरो याचित्वान पदेसकं।&lt;br&gt;&#xA;लभित्वा विसमं ठानं समं कातुं समारभि॥&lt;br&gt;&#xA;४२.&lt;br&gt;&#xA;ना’लङ्कतेयेव तहिं पदेसे,&lt;br&gt;&#xA;लोकेकनाथो सनरामरेहि।&lt;br&gt;&#xA;सम्पूजितो लोकहितो महेसि,&lt;br&gt;&#xA;वसीहि सद्धिं पटिपज्‍जि मग्गं॥&lt;br&gt;&#xA;४३.&lt;br&gt;&#xA;छब्बण्णरंसिजालेहि पज्‍जलन्तं तथागतं।&lt;br&gt;&#xA;आगच्छन्तं तहि दिस्वा मोदमानो विचिन्तयि॥&lt;br&gt;&#xA;४४.&lt;br&gt;&#xA;यन्‍नूनि’मस्स धीरस्स सेतुं कत्वान कद्दमे।&lt;br&gt;&#xA;सकत्तानं निपज्‍जये ससङ्घस्स महेसिनो॥&lt;br&gt;&#xA;४५.&lt;br&gt;&#xA;दीघरत्ताम’लं तं मे हिताय च सुखाय च।&lt;br&gt;&#xA;इच्‍चे’वं चिन्तयित्वान निपन्‍नो’सो जिनङ्कुरो॥&lt;br&gt;&#xA;४६.&lt;br&gt;&#xA;पबोधेत्वान दिस्वान चारुलोचनपङ्कजे।&lt;br&gt;&#xA;पुन’पे’वं विचिन्तेसि निपन्‍नो धितिमा तहिं॥&lt;br&gt;&#xA;४७.&lt;br&gt;&#xA;इच्छेय्यं चे’हम’ज्‍जे’व हन्त्वा’नन्तरणे भवे।&lt;br&gt;&#xA;सङ्घस्स नवको हुत्वा पविसेय्यं पुरं वरं॥&lt;br&gt;&#xA;४८.&lt;br&gt;&#xA;किम’ञ्‍ञातकवेसेन क्‍लेसनिब्बापणेन मे।&lt;br&gt;&#xA;अयं बुद्धो’व’हं बुद्धो हुत्वा लोके अनुत्तरो॥&lt;br&gt;&#xA;४९.&lt;br&gt;&#xA;जनतं धम्मनावाय तारेत्वान भवण्णवाव।&lt;br&gt;&#xA;निब्बाणपुरमा’नेत्वा सेय्यं मे परिनिब्बुतं॥&lt;br&gt;&#xA;५०.&lt;br&gt;&#xA;इच्‍चे’वं चिन्तयित्वान निपन्‍नो कद्दमे तहिं।&lt;br&gt;&#xA;सुवण्णकदलिक्खन्धसन्‍निभो सो’ति सोभति॥&lt;br&gt;&#xA;५१.&lt;br&gt;&#xA;छब्बण्णरंसीहि विराजमानं,&lt;br&gt;&#xA;दिस्वा मनुञ्‍ञं सुगतत्तभावं।&lt;br&gt;&#xA;सञ्‍जातपीतीहि उदग्गचित्तो,&lt;br&gt;&#xA;सम्बोधिया छन्दम’कासि धीरो॥&lt;br&gt;&#xA;५२.&lt;br&gt;&#xA;आगन्त्वान तहिं ठानं इसिं पङ्के निपन्‍नकं।&lt;br&gt;&#xA;लोकस्स सेतुभूतो’पि सेतुभूतं तम’त्तनो॥&lt;br&gt;&#xA;५३.&lt;br&gt;&#xA;दिस्वा उस्सीसके तस्स ठत्वा लोकेकसेतुनो।&lt;br&gt;&#xA;लोकेकलोचनो धीरो दीपङ्करतथागतो॥&lt;br&gt;&#xA;५४.&lt;br&gt;&#xA;गोतमो नाम नामेन सम्बुद्धो’यं अनागते।&lt;br&gt;&#xA;भविस्सतीति व्याकासि सावके च पुरादिके॥&lt;br&gt;&#xA;५५.&lt;br&gt;&#xA;इदं वत्वान कत्वान ससङ्घो तं पदक्खिणं।&lt;br&gt;&#xA;पूजेसि अट्ठमुट्ठिहि कुसुमेहि गुणप्पियो॥&lt;br&gt;&#xA;५६.&lt;br&gt;&#xA;इति कातून पायासि ससङ्घो लोकनायकोव।&lt;br&gt;&#xA;रम्मकं नाम नगरं रम्मारामालयालयम्&lt;br&gt;&#xA;५७.&lt;br&gt;&#xA;जिनस्स वचनं सुत्वा उट्ठहित्वान पङ्कतो।&lt;br&gt;&#xA;मुदितो देवसङ्घेहि कुसुमादीहि पूजितो॥&lt;br&gt;&#xA;५८.&lt;br&gt;&#xA;पल्‍लङ्कमा’भुजित्वान निसीदि कुसुमासने।&lt;br&gt;&#xA;महातपो महापञ्‍ञो सुमेधो दमितिन्द्रियो॥&lt;br&gt;&#xA;५९.&lt;br&gt;&#xA;देवा दससहस्सेसु चक्‍कवाळेसु मोदिता।&lt;br&gt;&#xA;अभित्वविंसु तं धीरं निसिन्‍नं कुसुमासने॥&lt;br&gt;&#xA;६०.&lt;br&gt;&#xA;निसिन्‍नो उपधारेसि धम्मे बुद्धकरे तदा।&lt;br&gt;&#xA;किमुद्धं वा अधो वा’पि दिसासु विदिसासु च॥&lt;br&gt;&#xA;६१.&lt;br&gt;&#xA;इच्‍चे’वं विचिनन्तो सो सकलं धम्मधातुकं।&lt;br&gt;&#xA;अद्दक्खि सकसन्ताने पठमं दानपारमिं॥&lt;br&gt;&#xA;६२.&lt;br&gt;&#xA;एवमे’वं गवेसन्तो उत्तरिं पारमी विदू।&lt;br&gt;&#xA;सब्बा पारमियो दिस्वा अत्तनो ञाणचक्खुना॥&lt;br&gt;&#xA;६३.&lt;br&gt;&#xA;संसारे संसरन्तो सो बहुं दुक्खं तितिक्खिय।&lt;br&gt;&#xA;गवेसन्तो’मतं सन्तो पूरेत्वा दानपारमिं॥&lt;br&gt;&#xA;६४.&lt;br&gt;&#xA;सत्तनं कप्परुक्खो’व चिन्तामणि’व कामदो।&lt;br&gt;&#xA;इच्छितिच्छितमन्‍नादिं ददन्तो ददतं वरो॥&lt;br&gt;&#xA;६५.&lt;br&gt;&#xA;तारकाहि बहुं कत्वा नभे चारुविलोचने।&lt;br&gt;&#xA;उप्पाटेत्वा ददं धीरो याचकानं पमोदितो॥&lt;br&gt;&#xA;६६.&lt;br&gt;&#xA;महिया पंसुतो चा’पि समुद्दोदकतो’धिकं।&lt;br&gt;&#xA;ददं सरीरमंसञ्‍च लोहितम्पि च अत्तनो॥&lt;br&gt;&#xA;६७.&lt;br&gt;&#xA;मोलिना’लङ्कते सीसे’धिकं कत्वा सिनेरुतो।&lt;br&gt;&#xA;कम्पयित्वा महिं देन्तो सुते चा’पि सकङ्गताव॥&lt;br&gt;&#xA;६८.&lt;br&gt;&#xA;सीलनेक्‍कम्मपञ्‍ञादी पूरेत्वा सब्बपारमी।&lt;br&gt;&#xA;वेस्सन्तरत्तभावे’ वम्पत्वा तम्भा चुतो पन॥&lt;br&gt;&#xA;६९.&lt;br&gt;&#xA;उप्पज्‍जित्वा सुरावासे सुन्दरे तुसिते पुरे।&lt;br&gt;&#xA;वसन्तो सुचिरं कालं भुत्वाना’तन्तसम्पदं॥&lt;br&gt;&#xA;७०.&lt;br&gt;&#xA;कतञ्‍जलीहि देवेहि याचितो दिपदुत्तमो।&lt;br&gt;&#xA;सम्बोधाय महावीर कालो तुय्हन्तिआदिना॥&lt;br&gt;&#xA;७१.&lt;br&gt;&#xA;विलोकेत्वान कालादिं ञत्वा कालन्ति बोधिया।&lt;br&gt;&#xA;पटिञ्‍ञं देवसङ्घस्स दत्वा नन्दनकाननं॥&lt;br&gt;&#xA;७२.&lt;br&gt;&#xA;गन्त्वान देवसङ्घेहि सुगतिं गच्छि’तो चुतो।&lt;br&gt;&#xA;अभित्थुतो महापञ्‍ञो चवित्वान ततो इध॥&lt;br&gt;&#xA;७३.&lt;br&gt;&#xA;सुसज्‍जितङ्गोरुतुरङ्गमाकुले,&lt;br&gt;&#xA;विचित्तनानापणपण्यसम्पदे।&lt;br&gt;&#xA;मनोरमुत्तुङ्गजिन्दराजिते,&lt;br&gt;&#xA;विभूसिते तोरणकेतुरासिहि॥&lt;br&gt;&#xA;७४.&lt;br&gt;&#xA;अलङ्कतट्टालविसालमालये,&lt;br&gt;&#xA;सुगोपुरे सुन्दरसुन्दरालये।&lt;br&gt;&#xA;सुदस्सनीये कपिळव्हये पुरे,&lt;br&gt;&#xA;पुरिन्ददस्सा’पि पुरस्स हासके॥&lt;br&gt;&#xA;७५.&lt;br&gt;&#xA;भूपालमोळिरतनालिनिसेवितङ्घि,&lt;br&gt;&#xA;पङ्केरुहं विमलनेकगुणाधिवासं।&lt;br&gt;&#xA;ओक्‍काकराजकुलकेतुमनाथनाथं,&lt;br&gt;&#xA;सुद्धोदनं नरपतिं पवरं पटिच्‍च॥&lt;br&gt;&#xA;७६.&lt;br&gt;&#xA;सो सज्झुदामधवलामलदस्सनीय,&lt;br&gt;&#xA;सोण्डाय संगहितसेतवरारचिन्दं।&lt;br&gt;&#xA;चन्दावदातवरवारणराजवण्णं,&lt;br&gt;&#xA;सन्दस्सयित्व सुपिनेन विसालपञ्‍ञो॥&lt;br&gt;&#xA;७७.&lt;br&gt;&#xA;बिम्बाधराय विकचुप्पललोचनाय,&lt;br&gt;&#xA;देविन्दचापरतिचड्ढनभूलताय।&lt;br&gt;&#xA;सम्पुण्णसोम्मविमलिन्दुवराननाय,&lt;br&gt;&#xA;सोवण्णहंसयुगचारुपयोधराय॥&lt;br&gt;&#xA;७८.&lt;br&gt;&#xA;पादारविन्दकरपल्‍लवसुन्दराय,&lt;br&gt;&#xA;सोवण्णवण्णतनुवण्णविराजिताय।&lt;br&gt;&#xA;सीलादिनेक गुणभूसनभूसिताय,&lt;br&gt;&#xA;मायाय राजवनितायु’पगञ्छि कुच्छिं॥&lt;br&gt;&#xA;७९.&lt;br&gt;&#xA;पटिसन्धिक्खणे तस्स जाता’नेकविधब्भुता।&lt;br&gt;&#xA;अथा’यं गहितारक्खो नरेहि अमरेहि च॥&lt;br&gt;&#xA;८०.&lt;br&gt;&#xA;मनुञ्‍ञरत्तम्बुजकण्णिकाय,&lt;br&gt;&#xA;मा’सीनसिङ्गीपटिमा’व रम्मा।&lt;br&gt;&#xA;सुवण्णवण्णो दिपदानमिन्दो,&lt;br&gt;&#xA;पल्‍लङ्कमा’भुञ्छिय मातुगब्भे॥&lt;br&gt;&#xA;८१.&lt;br&gt;&#xA;मणिम्हि विप्पसन्‍नम्हि रत्तसुत्तमि’वा’वुतं।&lt;br&gt;&#xA;मातुचित्तम्बुजं धीरो बोधयन्तो पदिस्सति॥&lt;br&gt;&#xA;८२.&lt;br&gt;&#xA;दसमासावसानम्हि देवी रञ्‍ञो कथेसि’दं।&lt;br&gt;&#xA;मय्हं ञातिघरं देव गन्तुमि’च्छाम’हं इति॥&lt;br&gt;&#xA;८३.&lt;br&gt;&#xA;रञ्‍ञो’थ समनुञ्‍ञता गच्छन्ति कुलम’त्तनो।&lt;br&gt;&#xA;महता परिहारेन दिब्बञ्‍जस समञ्‍जसे॥&lt;br&gt;&#xA;८४.&lt;br&gt;&#xA;सुरभिकुसुमसण्डालङ्कतस्सालसण्डं,&lt;br&gt;&#xA;समदहमरमालागीयमानग्गनादं।&lt;br&gt;&#xA;नयनविहगसङ्घे अव्हयन्तं’व दिस्वा,&lt;br&gt;&#xA;विपुलरतिनिवासं लुम्बिनीकाननं तं॥&lt;br&gt;&#xA;८५.&lt;br&gt;&#xA;विपुलतररतिं सा तम्हि कातून रम्मे,&lt;br&gt;&#xA;अमरयुवतिलीलाचारुलीलाभिरामा।&lt;br&gt;&#xA;विकसितवरसालस्सो’पगन्त्वान मूलं,&lt;br&gt;&#xA;सयम’तिनमिते कं सालसाखं अगण्हि॥&lt;br&gt;&#xA;८६.&lt;br&gt;&#xA;तस्मिं खणे कम्मजमालुत’स्सा,&lt;br&gt;&#xA;चलिंसु सानीहि परिक्खिपित्वा।&lt;br&gt;&#xA;देविं जनो तं अभिपालयन्तो,&lt;br&gt;&#xA;तम्हा पटिक्‍कम्म सुसण्ठिता’थ॥&lt;br&gt;&#xA;८७.&lt;br&gt;&#xA;सगचारुहेमवलयादिविभूसितेन,&lt;br&gt;&#xA;अच्‍चन्ततम्बनखरंसिसमुज्‍जलेन।&lt;br&gt;&#xA;तुलातिकोमलसुरत्तकरेन साखं,&lt;br&gt;&#xA;ओलम्ब तत्थ मजनेसि ट्ठिता’व धीरं॥&lt;br&gt;&#xA;८८.&lt;br&gt;&#xA;सोवण्णवण्णतनुवण्णविराजमानं,&lt;br&gt;&#xA;नेत्ताभिराममतुलं अतुलाय गब्भा।&lt;br&gt;&#xA;सम्मा पसारितकरङ्घीयुगाभिरामं,&lt;br&gt;&#xA;पङ्केरुहा कणकहंसमि’वो’तरन्तं॥&lt;br&gt;&#xA;८९.&lt;br&gt;&#xA;ब्रह्मा मनग्घरतिवड्ढनहेमजाल,&lt;br&gt;&#xA;मा’दाय तेन उपगम्म पटिग्गहेत्वा।&lt;br&gt;&#xA;‘‘सम्मोद देवि अय म’ग्गतरो सुतो ते,&lt;br&gt;&#xA;जातो’’ति ताय पुरतो कथयिंसु ठत्वा॥&lt;br&gt;&#xA;९०.&lt;br&gt;&#xA;जायन्ति सेसमनुजा मलमक्खितङ्गा,&lt;br&gt;&#xA;जातो पने’स पवरो दिपदानमिन्दो।&lt;br&gt;&#xA;अच्‍चन्त सण्हमलकासिकवत्थकम्हि,&lt;br&gt;&#xA;निक्खित्तनग्घतरचारुमणी’व सुद्धो॥&lt;br&gt;&#xA;९१.&lt;br&gt;&#xA;एव’म्पि सन्ते सभतो’पगन्त्वा,&lt;br&gt;&#xA;द्वे वारिधारा सुभगस्स देहे।&lt;br&gt;&#xA;जनेत्तिदेहे’पि उतुं मनुञ्‍ञं,&lt;br&gt;&#xA;गाहापयुं मङ्गलकिच्‍चताय॥&lt;br&gt;&#xA;९२.&lt;br&gt;&#xA;तेसं करं रतिकरा अजिनप्पवेणी,&lt;br&gt;&#xA;मा’दाय तेन उपगम्म पटिग्गहेसुं।&lt;br&gt;&#xA;देवा दुकूलमयचुम्बटकेन वीरं,&lt;br&gt;&#xA;तेसं करं नरवरा नरसीहराजं॥&lt;br&gt;&#xA;९३.&lt;br&gt;&#xA;तेसं करा रतिकरो विमलो’व चन्दो,&lt;br&gt;&#xA;चक्‍कङ्कितोरुचरणेहि महीतलस्मिं।&lt;br&gt;&#xA;सम्मा पतिट्ठिय पुरत्थिमकं दिसं सो,&lt;br&gt;&#xA;ओलोकयित्थ कमलायतलोचनेहि॥&lt;br&gt;&#xA;९४.&lt;br&gt;&#xA;एकङ्गना नेकसतानि चक्‍क,&lt;br&gt;&#xA;वाळान’हेसुं सनरामरा’थ।&lt;br&gt;&#xA;धीरं सुगन्धप्पभूतीहि तेसु,&lt;br&gt;&#xA;सम्पूजयन्ता इदम’ब्रविंसु॥&lt;br&gt;&#xA;९५.&lt;br&gt;&#xA;नत्थे’त्थ तुम्हेहि समो सुधीस,&lt;br&gt;&#xA;एको पुमा’प’ग्गतरो कुतो’ति।&lt;br&gt;&#xA;एवं दिसा लोकिय लोकनाथो,&lt;br&gt;&#xA;तपेक्खमानो सदिस’म्पि एकं॥&lt;br&gt;&#xA;९६.&lt;br&gt;&#xA;उत्तरा’भिमुखो सत्तपदं गन्त्वा कथेसि’दं,&lt;br&gt;&#xA;‘‘अग्गो’हमस्मि लोकस्स जेट्ठो सेट्ठो’’तिआदिकं॥&lt;br&gt;&#xA;९७.&lt;br&gt;&#xA;अनञ्‍ञसाधारणनादमु’त्तमं,&lt;br&gt;&#xA;सुरासुरब्रह्मनरिन्दपूजितं।&lt;br&gt;&#xA;नरिन्द’मादाय गतो महाजनो,&lt;br&gt;&#xA;सुसज्‍जितं तं कपिळव्हयं पुरं॥&lt;br&gt;&#xA;९८.&lt;br&gt;&#xA;भारातिभारनगपादपमेरुराजं,&lt;br&gt;&#xA;सब्ब’म्पि सागरजलं वहितुं समत्था।&lt;br&gt;&#xA;जातक्खणे,पि गुणभारम’सय्हमाना,&lt;br&gt;&#xA;सङ्कम्पयी’व पथवी पवरस्स तस्स॥&lt;br&gt;&#xA;९९.&lt;br&gt;&#xA;रमिंसु सोणा हरिणेहि सद्धिं,&lt;br&gt;&#xA;काका उलूकेहि मुदग्गुदग्गा।&lt;br&gt;&#xA;सुपण्णराजूहि महोरगा च,&lt;br&gt;&#xA;मज्‍जारसङ्घा’पि च उन्दुरेहि॥&lt;br&gt;&#xA;१००.&lt;br&gt;&#xA;मिगा मिगिन्देहि समागमिंसु,&lt;br&gt;&#xA;पुत्तेहि मातापितरो यथे’व।&lt;br&gt;&#xA;नावा विदेस’म्पि गता सदेसं,&lt;br&gt;&#xA;गता’च कण्डं सरभङ्गसत्थु॥&lt;br&gt;&#xA;१०१.&lt;br&gt;&#xA;नानाविरागुज्‍जलपङ्कजेहि,&lt;br&gt;&#xA;विभूसितो सन्ततरङ्गमालो।&lt;br&gt;&#xA;महण्णवो आसि तहिं जल’म्पि,&lt;br&gt;&#xA;अच्‍चन्तसातत्तमु’पागमासि॥&lt;br&gt;&#xA;१०२.&lt;br&gt;&#xA;सुफुल्‍लओलम्बकपङ्कजेहि,&lt;br&gt;&#xA;समाकुलत्तं गगनं अगञ्छि।&lt;br&gt;&#xA;जहिंसु पक्खी गमनं नभम्हि,&lt;br&gt;&#xA;ठिता’च सिन्धू’पि असन्दमाना॥&lt;br&gt;&#xA;१०३.&lt;br&gt;&#xA;अकालमेघप्पियसङ्गमेन,&lt;br&gt;&#xA;महीवधू सोम्मतमा अहोसि।&lt;br&gt;&#xA;मरूहि वस्सापितनेकपुप्फ,&lt;br&gt;&#xA;विभूसितेना’तिविभूसिताव॥&lt;br&gt;&#xA;१०४.&lt;br&gt;&#xA;सुफुल्‍लमालाभरणाभिरामा,&lt;br&gt;&#xA;लतङ्गना’लिंगितपादपिन्दा।&lt;br&gt;&#xA;सुगन्धकिञ्‍जक्खवरम्बरेहि,&lt;br&gt;&#xA;दिसङ्गनायो अतिसोभयिंसु॥&lt;br&gt;&#xA;१०५.&lt;br&gt;&#xA;सुगन्धधूपेहि नभं असेसं,&lt;br&gt;&#xA;पवासितं रम्मतरं अहोसि।&lt;br&gt;&#xA;सुरासुरिन्दा छनवेसधारी,&lt;br&gt;&#xA;संगीतियुत्ता विचरिंसु सब्बे॥&lt;br&gt;&#xA;१०६.&lt;br&gt;&#xA;पियंवदा सब्बजना अहेसुं,&lt;br&gt;&#xA;दिसा असेसा’पि च विप्पसन्‍ना।&lt;br&gt;&#xA;गजा’तिगज्‍जिंसु नदिंसु सीहा,&lt;br&gt;&#xA;हेसारवो चा’सि तुरङ्गमानं॥&lt;br&gt;&#xA;१०७.&lt;br&gt;&#xA;सवेणुवीणा सुरदुन्दुभी नभे,&lt;br&gt;&#xA;सकं सकं चारुसरम्पमोचयुं।&lt;br&gt;&#xA;सपब्बतिन्दप्पुथुलोकधातुया,&lt;br&gt;&#xA;उळारओभासवयो मनोरमो॥&lt;br&gt;&#xA;१०८.&lt;br&gt;&#xA;मनुञ्‍ञगन्धो मुदुसीतलानिलो,&lt;br&gt;&#xA;सुखप्पदं वायि असेसजन्तुनो।&lt;br&gt;&#xA;अनेकरोगादुपपीळितंगिनो,&lt;br&gt;&#xA;ततो पमुत्ता सुखिनो सियुं जना॥&lt;br&gt;&#xA;१०९.&lt;br&gt;&#xA;विजम्भमानामितवाळवीजनिप्प,&lt;br&gt;&#xA;-भाभिरामं भुवनं अहोसि।&lt;br&gt;&#xA;महिंहि भेत्वा चु’दकानि सन्दयुं,&lt;br&gt;&#xA;गमिंसु बुज्‍जा उजुगत्ततं जना॥&lt;br&gt;&#xA;११०.&lt;br&gt;&#xA;अन्धा पङ्गुलनच्‍चानि लीलोपेतानि पेक्खयुं।&lt;br&gt;&#xA;सुणिंसु बधिरा मूग गीतियो’पि मनोरमा॥&lt;br&gt;&#xA;१११.&lt;br&gt;&#xA;सितलत्तमु’पागञ्छि अवीचग्गि’पि तावदे।&lt;br&gt;&#xA;मोदिंसु जलजा तस्मिं जन्तवो पहसिंसु च॥&lt;br&gt;&#xA;११२.&lt;br&gt;&#xA;खुप्पिपासाभि भूतानं पेतानं आसि भोजनं।&lt;br&gt;&#xA;लोकन्तरे’पि आलोको अन्धकारनिरन्तरे॥&lt;br&gt;&#xA;११३.&lt;br&gt;&#xA;अतिरेकतरा तारावळिचन्ददिवाकरा।&lt;br&gt;&#xA;विरोचिंसु नभे भूमिगतानि रतनानि च॥&lt;br&gt;&#xA;११४.&lt;br&gt;&#xA;महीतलादयो भेत्वा निक्खम्म उपरूपरि।&lt;br&gt;&#xA;विचित्तपञ्‍चवण्णा’सुं सुफुल्‍लविपुलम्बुजा॥&lt;br&gt;&#xA;११५.&lt;br&gt;&#xA;दुन्दुभादी च’लङ्कारा अवादित अघट्टिता।&lt;br&gt;&#xA;अच्‍चन्तमधुरं नादं पमुञ्‍चंसु महीतले॥&lt;br&gt;&#xA;११६.&lt;br&gt;&#xA;बद्धा सङ्खलिकादीहि मुञ्‍चिंसु मनुजा ततो।&lt;br&gt;&#xA;भुवने भवनद्वारकवाटा विवटा सयं॥&lt;br&gt;&#xA;११७.&lt;br&gt;&#xA;‘‘पुरे कपिळवत्थुम्हि जातो सुद्धोदनत्रजो।&lt;br&gt;&#xA;निसज्‍ज बोधिमण्डे’ति अयं बुद्धो भविस्सति॥’’&lt;br&gt;&#xA;११८.&lt;br&gt;&#xA;चेलुक्खेपादयो चा’पी पवत्तेन्ता पमोदिता।&lt;br&gt;&#xA;कीळिंसु देवसङ्घा ते तावतिंसालये तदा॥&lt;br&gt;&#xA;११९.&lt;br&gt;&#xA;इद्धिमन्तो महापञ्‍ञो कालदेवलतापसो।&lt;br&gt;&#xA;सुद्धोदननरिन्दस्स धीमतो सो कुलूपगो॥&lt;br&gt;&#xA;१२०.&lt;br&gt;&#xA;भोजनस्सावसानम्हि तावतिंसालयं गतो।&lt;br&gt;&#xA;गन्त्वा दिवाविहाराय निसिन्‍नो भवने तहिं॥&lt;br&gt;&#xA;१२१.&lt;br&gt;&#xA;छनवेसं गहेत्वान कीळन्ते ते उदिक्खिय।&lt;br&gt;&#xA;सन्तोसकारणं पुच्छि तेसं ते’पि न’मब्रवुं॥&lt;br&gt;&#xA;१२२.&lt;br&gt;&#xA;सुत्वा तं तत्ततो तम्हा पीतियो’दग्गमानसो।&lt;br&gt;&#xA;तावदेवो’पगन्त्वान सुद्धोदननिवेसनं॥&lt;br&gt;&#xA;१२३.&lt;br&gt;&#xA;पविसित्वा सुपञ्‍ञत्ते निसिस्सो आसने इसि।&lt;br&gt;&#xA;‘‘जातो किर महाराज पुत्तो ते नुत्तरो सुधि॥&lt;br&gt;&#xA;१२४.&lt;br&gt;&#xA;दट्ट्ठु’मिच्छाम’हं तं’’ति आह राजा अलङ्कतं।&lt;br&gt;&#xA;आनापेत्वा कुमारं तं वन्दापेतु’मुपागमी॥&lt;br&gt;&#xA;१२५.&lt;br&gt;&#xA;कुमारभूतस्स’पि तावदेव गुणानुभावेन मनोरमानि।&lt;br&gt;&#xA;पादारविन्दा परिवत्तिय’ग्गा पतिट्ठिता मुद्धनि तापसस्स॥&lt;br&gt;&#xA;१२६.&lt;br&gt;&#xA;तेनत्तभावेन नरुत्तमस्स,&lt;br&gt;&#xA;न वन्दितब्बो तिभवेपि कोचि।&lt;br&gt;&#xA;तिलोकनाथस्स सचे हि सीसं,&lt;br&gt;&#xA;तपस्सिनो पादतले ठपेय्यं॥&lt;br&gt;&#xA;१२७.&lt;br&gt;&#xA;फालेय्यमुद्धा खलु तापसस्स पग्गय्ह सो अञ्‍जलिमुत्तमस्स।&lt;br&gt;&#xA;अट्ठासि धीरस्स गुणण्णवस्स नासेतु’मत्तान’मयुत्तकन्ति॥&lt;br&gt;&#xA;१२८.&lt;br&gt;&#xA;दिस्वान तं अच्छरियं नरिन्दो देवातिदेवस्स सकत्रजस्स।&lt;br&gt;&#xA;पादारविन्दान’भिवन्दि तुट्ठो विचित्तचक्‍कङ्कितकोमलानि॥&lt;br&gt;&#xA;१२९.&lt;br&gt;&#xA;यदा’सि रञ्‍ञो पुथुवप्पमङ्गलं तदा पुरं देवपुरं’व सज्‍जितं।&lt;br&gt;&#xA;विभूसिता ता जनता मनोरमा समागता तस्स निकेतमुत्तमं॥&lt;br&gt;&#xA;१३०.&lt;br&gt;&#xA;विभूसितङ्गो जनताहि ताहि सो पुरक्खतो भूसनभूसितत्रजं।&lt;br&gt;&#xA;तमा’दयित्वा’तुलवप्पमङ्गलं सुरिन्दलीलाय गतो नरिस्सरो॥&lt;br&gt;&#xA;१३१.&lt;br&gt;&#xA;नानाविरागुज्‍जलचारुसानि परिक्खिते कम्हि च जम्बुमूले।&lt;br&gt;&#xA;सयापयित्वा बहिमङ्गलं तं उदिक्खितुं धातिगणा गमिंसु॥&lt;br&gt;&#xA;१३२.&lt;br&gt;&#xA;सुवण्णतारादिविराजमान’वितानजोतुज्‍जलजम्बुमूले।&lt;br&gt;&#xA;निसज्‍ज धीरो सयने मनुञ्‍ञे’झानं समापज्‍जि कतावकासो॥&lt;br&gt;&#xA;१३३.&lt;br&gt;&#xA;सुवण्णबिम्बं विय तं निसिन्‍नं छायञ्‍च तस्सा ठितमे’व दिस्वा।&lt;br&gt;&#xA;तमब्रवी धातिजनो’पगन्त्वा ‘‘पुत्तस्स ते अब्भुतमी’दिसन्ति॥’’&lt;br&gt;&#xA;१३४.&lt;br&gt;&#xA;विसुद्धचन्दाननभासुरस्स सुत्वान तं पङ्कजलोचनस्स।&lt;br&gt;&#xA;सवन्दनं मे दुतिय’न्ति वत्वा पुत्तस्स पादे सिरसा’भिवन्दि॥&lt;br&gt;&#xA;१३५.&lt;br&gt;&#xA;तदञ्‍ञानिपि लोकस्मिं जाता’नेकविधब्भुता।&lt;br&gt;&#xA;दस्सिता मे समासेन गन्थवित्थारभीरुना॥&lt;br&gt;&#xA;१३६.&lt;br&gt;&#xA;यस्मिं विचित्तमणिमण्डितमन्दिरानं,&lt;br&gt;&#xA;नानावितानसयनासनमण्डितानं।&lt;br&gt;&#xA;निस्सेणि सेणि पुथुभूमिकभूसितानं,&lt;br&gt;&#xA;तिण्णं उतूनम’नुरूपम’लङ्कतानं॥&lt;br&gt;&#xA;१३७.&lt;br&gt;&#xA;सिङ्गेसु रंसिनिकरा सुरमन्दिरानं,&lt;br&gt;&#xA;सिङ्गेसु रंसिमपहासकरा’व निच्‍चं।&lt;br&gt;&#xA;आदिच्‍चरंसि विय पङ्कजकाननानि,&lt;br&gt;&#xA;लोकाननम्बुजवनानि विकासयन्ति॥&lt;br&gt;&#xA;१३८.&lt;br&gt;&#xA;नाना मणिविचित्ताहि भित्तीति वनिता सदा।&lt;br&gt;&#xA;विना’पि दप्पणच्छायं पसाधेन्ति सकं तनुं॥&lt;br&gt;&#xA;१३९.&lt;br&gt;&#xA;तेलासनगसङ्कासं विलोचनरसायनं।&lt;br&gt;&#xA;सुधालङ्कतपाकारवलयं यत्थ दिस्सते॥&lt;br&gt;&#xA;१४०.&lt;br&gt;&#xA;इन्दनीलोरुवलयं नाना रतनभूसितं।&lt;br&gt;&#xA;दिस्सते’व सदा यस्मिं परिखानेकपङ्कजा॥&lt;br&gt;&#xA;१४१.&lt;br&gt;&#xA;पत्वान वुद्धिं विपुले मनुञ्‍ञे,&lt;br&gt;&#xA;भुत्वान कामे च तहिं वसन्तो।&lt;br&gt;&#xA;गच्छं तिलोकेकविलोचनो सो,&lt;br&gt;&#xA;उय्यानकीळाय महापथम्हि॥&lt;br&gt;&#xA;१४२.&lt;br&gt;&#xA;कमेन जिण्णं ब्यधितं मतञ्‍च,&lt;br&gt;&#xA;दिस्वान रूपं तिभवे विरत्तो।&lt;br&gt;&#xA;मनोरमं पब्बजितञ्‍च रूपं,&lt;br&gt;&#xA;कत्वा रतिं तम्हि चतुत्थवारे॥&lt;br&gt;&#xA;१४३.&lt;br&gt;&#xA;सुफुल्‍लनानातरुसण्डमण्डितं सिखण्डिसण्डादिदिजूपकूजितं।&lt;br&gt;&#xA;सुदस्सनीयं विय नन्दनं वनं मनोरमुय्यानम’गा महायसो॥&lt;br&gt;&#xA;१४४.&lt;br&gt;&#xA;सुरङ्गना सुन्दरसुन्दरीनं मनोरमे वादितनच्‍चगीते सुरिन्दलीलाय।&lt;br&gt;&#xA;तहिं नरिन्दो रमित्व कामं दिपदान’मिन्दो॥&lt;br&gt;&#xA;१४५.&lt;br&gt;&#xA;आभुजित्वान पल्‍लङ्कं निसिन्‍नो रुचिरासने।&lt;br&gt;&#xA;कारापेतुम’चिन्तेसि देहभूसन’मत्तनो॥&lt;br&gt;&#xA;१४६.&lt;br&gt;&#xA;तस्स चित्तं विदित्वान विस्सकम्मस्सि’दंब्रवी।&lt;br&gt;&#xA;अलङ्करोहि सिद्धत्थ’मिति देवानमिस्सरो॥&lt;br&gt;&#xA;१४७.&lt;br&gt;&#xA;तेना’णत्तो’पगन्त्वान विस्सकम्मो यसस्सिनो।&lt;br&gt;&#xA;दसदुस्ससहस्सेहि सीसं वेठेसि सोभनं॥&lt;br&gt;&#xA;१४८.&lt;br&gt;&#xA;तनुं मनुञ्‍ञम्पि अकासि सोभनं,&lt;br&gt;&#xA;अनञ्‍ञसाधारणलक्खणुज्‍जलं।&lt;br&gt;&#xA;विचित्तनानुत्तमभूसनेहि सो,&lt;br&gt;&#xA;सुगन्धिगन्धुप्पलचन्दनादिना॥&lt;br&gt;&#xA;१४९.&lt;br&gt;&#xA;विभूसितो तेन विभूसितङ्गिना,&lt;br&gt;&#xA;तहिं निसिन्‍नो विमले सिलातले।&lt;br&gt;&#xA;सुरङ्गनासन्‍निभसुन्दरीहि सो,&lt;br&gt;&#xA;पुरक्खतो देवपतीव सोभति॥&lt;br&gt;&#xA;१५०.&lt;br&gt;&#xA;सुद्धोदननरिन्देन पेसितं सासनुत्तमं।&lt;br&gt;&#xA;‘‘पुत्तो ते पुत्त जातो’’ति सुत्वान दीपदुत्तमो॥&lt;br&gt;&#xA;१५१.&lt;br&gt;&#xA;‘‘मम’ज्‍ज बन्धनं जातं’’इति वत्वान तावदे।&lt;br&gt;&#xA;समिद्धं सब्बकामेहि अगमा सुन्दरं पुरं॥&lt;br&gt;&#xA;१५२.&lt;br&gt;&#xA;ठिता उपरिपासादे किसागोतमि तं तदा।&lt;br&gt;&#xA;राजेन्तं सतरंसि’ंव राजं दिस्वा कथे सि’दं॥&lt;br&gt;&#xA;१५३.&lt;br&gt;&#xA;‘‘येसं सूनु अयं धीरो या च जाया इमस्स तु।&lt;br&gt;&#xA;ते सब्बे निब्बुता नून सदा’नूनगुणस्स वे’’॥&lt;br&gt;&#xA;१५४.&lt;br&gt;&#xA;इती’दिसं गिरं सुत्वा मनुञ्‍ञं ताय भासितं।&lt;br&gt;&#xA;सञ्‍जातपीतिया पीनो गच्छमानो सकालयं॥&lt;br&gt;&#xA;१५५.&lt;br&gt;&#xA;सीतलं विमलं हारिं हारं तं रतिवड्ढनं।&lt;br&gt;&#xA;पेसेत्वा सन्तिकं तस्सा ओमुञ्‍चित्वान कण्ठतो॥&lt;br&gt;&#xA;१५६.&lt;br&gt;&#xA;पासादम’भिरूहित्वा वेजयन्तं’व सुन्दरंव।&lt;br&gt;&#xA;निपज्‍जि देवराजा’व सयने सो महारहे॥&lt;br&gt;&#xA;१५७.&lt;br&gt;&#xA;सुन्दरी तं पुरक्खत्वा सुरसुन्दरिसन्‍निभा।&lt;br&gt;&#xA;पयोजयिंसु नच्‍चानि गीतानि विविधानि’पि॥&lt;br&gt;&#xA;१५८.&lt;br&gt;&#xA;पब्बज्‍जाभिरतो धीरो पञ्‍चकामे निरालयो।&lt;br&gt;&#xA;तादिसे नच्‍चगीते’पि न रमित्वा मनोरमे॥&lt;br&gt;&#xA;१५९.&lt;br&gt;&#xA;निपन्‍नो विस्समित्वान ईसकं सयने तहिं।&lt;br&gt;&#xA;पल्‍लङ्कमा’भुजित्वान महावीरो महीपति॥&lt;br&gt;&#xA;१६०.&lt;br&gt;&#xA;निसिन्‍नो’व’नेकप्पकारं विकारं,&lt;br&gt;&#xA;पदिस्वान निद्दुपगानं वधूनं।&lt;br&gt;&#xA;गमिस्सामि’दानी’ति उब्बिग्गचित्तो,&lt;br&gt;&#xA;भवे द्वारमूलं’पगन्त्वान रम्मं॥&lt;br&gt;&#xA;१६१.&lt;br&gt;&#xA;ठपेत्वान सीसं सुभुम्मारकस्मिं,&lt;br&gt;&#xA;सुणिस्सामि धीरस्स सद्दन्ति तस्मिं।&lt;br&gt;&#xA;निपन्‍नं सुदन्तं पसादावहन्तं,&lt;br&gt;&#xA;सहायं अमच्‍चं महापुञ्‍ञवन्तं॥&lt;br&gt;&#xA;१६२.&lt;br&gt;&#xA;अच्छन्‍नसवनं छन्‍नं आमन्तेत्वा कथेसि’दं।&lt;br&gt;&#xA;‘‘आनेहि इति कप्पेत्वा कन्थकं नाम सिन्धवं॥’’&lt;br&gt;&#xA;१६३.&lt;br&gt;&#xA;सो छन्‍नो पतिगण्हित्वा तं गिरं तेन भासितं।&lt;br&gt;&#xA;ततो गन्त्वान कप्पेत्वा सीघमा’नेसि सिन्धवं॥&lt;br&gt;&#xA;१६४.&lt;br&gt;&#xA;अभिनिक्खमनं तस्स ञत्वा वरतुरङ्गमो।&lt;br&gt;&#xA;तेन सज्‍जियमानो सो हेसारवमु’दीरयि॥&lt;br&gt;&#xA;१६५.&lt;br&gt;&#xA;पत्थरित्वान गच्छन्तं सद्दं तं सकलं पुरं।&lt;br&gt;&#xA;सब्बे सुरगणा तस्मिं सोतुं ना’दंसु कस्सचि॥&lt;br&gt;&#xA;१६६.&lt;br&gt;&#xA;अथ सो सज्‍जनानन्दो उत्तमं पुत्तम’त्तनो।&lt;br&gt;&#xA;पस्सित्वा पठमं गन्त्वा पच्छा बुद्धो भवाम’हं॥&lt;br&gt;&#xA;१६७.&lt;br&gt;&#xA;चिन्तयित्वान एव’म्पि गन्त्वा जायानिवेसनं।&lt;br&gt;&#xA;ठपेत्वा पाददु’म्मारे गीवं अन्तो पवेसिय॥&lt;br&gt;&#xA;१६८.&lt;br&gt;&#xA;कुसुमेहि समाकिण्णे देविन्दसयनूपमे।&lt;br&gt;&#xA;निपन्‍नं मातुया सद्धिं सयने सकम’त्रजं॥&lt;br&gt;&#xA;१६९.&lt;br&gt;&#xA;विलोकेत्वान चिन्तेसि इति लोकेकनायको।&lt;br&gt;&#xA;सचा’हं देविया बाहुम’पनेत्वा मम’त्रजं॥&lt;br&gt;&#xA;१७०.&lt;br&gt;&#xA;गण्हिस्साम’न्तराय’म्पि करेय्य गमनस्स मे।&lt;br&gt;&#xA;पबुज्झित्वा महन्तेन पेमेने’सा यसोधरा॥&lt;br&gt;&#xA;१७१.&lt;br&gt;&#xA;बुद्धो हुत्वा पुना’गम्म पस्सिस्सामी’ति अत्रजं।&lt;br&gt;&#xA;नराधिपो तदा तम्हा पासादतलतो’तरि॥&lt;br&gt;&#xA;१७२.&lt;br&gt;&#xA;पेसलाननकरङ्घिपङ्कजा हासफेनभमुवीचिभासुरा।&lt;br&gt;&#xA;नेत्तनीलकमला यसोधराकोमुदी’व नयनालिपत्थिता॥&lt;br&gt;&#xA;१७३.&lt;br&gt;&#xA;समत्थो अस्स को तस्सा जहितुं देहसम्पदं।&lt;br&gt;&#xA;विन्दमानो विना धीरं ठितं परमिमुद्धनि॥&lt;br&gt;&#xA;१७४.&lt;br&gt;&#xA;‘‘अस्सो सामि मयानीतो कालं जान रथेसभ’’।&lt;br&gt;&#xA;इति अब्रवि छन्‍नो सो भूपालस्स यसस्सिनो॥&lt;br&gt;&#xA;१७५.&lt;br&gt;&#xA;महीपति तदा सुत्वा छन्‍नेनो’दीरितं गिरं।&lt;br&gt;&#xA;पासादा ओतरित्वान गन्त्वा कन्थकसन्तिकं॥&lt;br&gt;&#xA;१७६.&lt;br&gt;&#xA;तस्सि’दं वचनं भासि सब्बसत्तहिते रतो।&lt;br&gt;&#xA;‘‘कन्थक’ज्‍जे’करत्तिं मा तारेहि’’ सनरामरं॥&lt;br&gt;&#xA;१७७.&lt;br&gt;&#xA;लोकमु’त्तारयिस्सामि बुद्धो हुत्वा अनुत्तरो।&lt;br&gt;&#xA;भवसागरतो घोरजरादिमकराकरा॥’’&lt;br&gt;&#xA;१७८.&lt;br&gt;&#xA;इदं वत्वा तमा’रुय्ह सिन्धवं सङ्खसन्‍निभं।&lt;br&gt;&#xA;गाहापेत्वान छन्‍नेन सुदळ्हं तस्स वालधिं॥&lt;br&gt;&#xA;१७९.&lt;br&gt;&#xA;पत्वान सो महाद्वारसमीपं समचिन्तयि।&lt;br&gt;&#xA;भवेय्य विवटं द्वारं येन केनचि नो सचे॥&lt;br&gt;&#xA;१८०.&lt;br&gt;&#xA;वालधिं गहितेनेव सद्धिं छन्‍नेन कन्थकं,&lt;br&gt;&#xA;निप्पीळयित्वा सत्थीहि इममच्‍चुग्गतं सुभं।&lt;br&gt;&#xA;उल्‍लङ्घित्वान पाकारं गच्छामी’ति महब्बलो॥&lt;br&gt;&#xA;१८१.&lt;br&gt;&#xA;तथा थामबलूपेतो छन्‍नो’पि तुरगुत्तमो।&lt;br&gt;&#xA;विसुं विसुं विचिन्तेसुं पाकारं समतिक्‍कमं॥&lt;br&gt;&#xA;१८२.&lt;br&gt;&#xA;तस्स चित्तं विदित्वान मोदिता गमने सुभे।&lt;br&gt;&#xA;विवरिंसु तदा द्वारं द्वारे’धिग्गहिता सुरा॥&lt;br&gt;&#xA;१८३.&lt;br&gt;&#xA;तं सिद्धत्थम’सिद्धत्थं करिस्सामी’ति चिन्तिय।&lt;br&gt;&#xA;आगन्त्वा तस्सि’दं भासि अन्तलिक्खे ट्ठितन्तिको॥&lt;br&gt;&#xA;१८४.&lt;br&gt;&#xA;‘‘मा निक्खमि महावीर इतो ते सत्तमे दिने।&lt;br&gt;&#xA;दिब्बं तु चक्‍करतनं अद्धा पातुभविस्सति॥’’&lt;br&gt;&#xA;१८५.&lt;br&gt;&#xA;इच्‍चेवं वुच्‍चमानो सो अन्तकेन महायसो।&lt;br&gt;&#xA;‘‘को’सि त्वमि’ति’’तं भासि मारो च’त्तानमा’दिसि॥&lt;br&gt;&#xA;१८६.&lt;br&gt;&#xA;‘‘मारजानाम’हं मय्हं दिब्बचक्‍कस्स सम्भवं।&lt;br&gt;&#xA;गच्छ त्वमि’ध मा तिट्ठ न’म्हि रज्‍जेनमत्थिको॥&lt;br&gt;&#xA;१८७.&lt;br&gt;&#xA;सब्बं दससहस्सिम्पि लोकधातुम’हं पन।&lt;br&gt;&#xA;उन्‍नादेत्वा भविस्सामि बुद्धो लोकेकनायको॥’’&lt;br&gt;&#xA;१८८.&lt;br&gt;&#xA;एवं वुत्ते महासत्ते अत्तनो गिरमु’त्तरिं।&lt;br&gt;&#xA;गाहापेतुम’सक्‍कोन्तो तत्थे’व’न्तरधायि’सो॥&lt;br&gt;&#xA;१८९.&lt;br&gt;&#xA;पापिमस्स इदं वत्वा चक्‍कवत्तिसिरिम्पि च।&lt;br&gt;&#xA;पहाय खेपिण्डं’व पच्‍चुससमये वसिं॥&lt;br&gt;&#xA;१९०.&lt;br&gt;&#xA;गच्छन्तम’भिपूजेतुं समागन्त्वान तावदे।&lt;br&gt;&#xA;रतनुक्‍कासहस्सानि धारयन्ता मरू तहिं॥&lt;br&gt;&#xA;१९१.&lt;br&gt;&#xA;पच्छतो पुरतो तस्स उभोपस्सेसु गच्छरे।&lt;br&gt;&#xA;तथे’व अभिपूजेन्ता सुपण्णा च महोरगा॥&lt;br&gt;&#xA;१९२.&lt;br&gt;&#xA;सुविपुलसुरसेना चारुलीलाभिरामा,&lt;br&gt;&#xA;कुसुमसलिलधारा वस्सयन्ता नभम्हा।&lt;br&gt;&#xA;इहहि दससहस्सी चक्‍कवाळा गता ता,&lt;br&gt;&#xA;सुखुमतनुतमेतोदग्गुदग्गा चरन्ति॥&lt;br&gt;&#xA;१९३.&lt;br&gt;&#xA;यस्मिं सुगन्धवरपुप्फसुधूप चुण्ण,&lt;br&gt;&#xA;हेमद्धजप्पभुतिभासुरचारुमग्गे।&lt;br&gt;&#xA;गच्छं महाजववरङ्ग तुरंग राजा,&lt;br&gt;&#xA;गन्तुं न सक्खि जवतो कुसुमादिलग्गो॥&lt;br&gt;&#xA;१९४.&lt;br&gt;&#xA;इत्थं तम्हि पथे रम्मे वत्तमाने महामहे।&lt;br&gt;&#xA;गच्छन्तो रत्तिसेसेन तिंसयोजनमञ्‍जसे॥&lt;br&gt;&#xA;१९५.&lt;br&gt;&#xA;पत्वा’नोमानदीतीरं पिट्ठितो तुरगस्स सो।&lt;br&gt;&#xA;ओतरित्वान विमले सीतले सिकतातले॥&lt;br&gt;&#xA;१९६.&lt;br&gt;&#xA;विस्समित्वा इदं वत्वा ‘‘गच्छाही’ति सकं पुरं।&lt;br&gt;&#xA;आभरणानि आदिय छन्‍ने’मं गुरगम्पि च॥’’&lt;br&gt;&#xA;१९७.&lt;br&gt;&#xA;ठितो तस्मिं महावीरो अच्‍चन्त निसिता’सिना।&lt;br&gt;&#xA;सुगन्धवासितं मोळिं छेत्वा’नुक्खिपि अम्बरे॥&lt;br&gt;&#xA;१९८.&lt;br&gt;&#xA;चारुहेमसुमुग्गेन केसधातुं नभुग्गतं।&lt;br&gt;&#xA;पूजनत्थं सहस्सक्खो सिरसा सम्पटिच्छिय॥&lt;br&gt;&#xA;१९९.&lt;br&gt;&#xA;विलोचनानन्दकरिन्दनीलमयेहि चूळामणि चेतियं सो।&lt;br&gt;&#xA;पतिट्ठपेसा’मलतावतिंसे उब्बेधतो योजनमत्तमग्गा॥&lt;br&gt;&#xA;२००.&lt;br&gt;&#xA;उत्तमट्ठपरिक्खारं धारेत्वा ब्रह्मुनाभतं।&lt;br&gt;&#xA;अम्बरे’च पविज्झित्थ वरं दुस्सयुगम्पि च॥&lt;br&gt;&#xA;२०१.&lt;br&gt;&#xA;तमा’दाय महाब्रह्मा ब्रह्मलोके मनोरमं।&lt;br&gt;&#xA;द्वादसयोजनुब्बेधं दुस्सथूपं अकारयि॥&lt;br&gt;&#xA;२०२.&lt;br&gt;&#xA;नामेना’नुपियं नाम गन्त्वा अम्बवनं तहिं।&lt;br&gt;&#xA;सत्ताहं वीतिनामेत्वा पब्बज्‍जासुखतो ततो॥&lt;br&gt;&#xA;२०३.&lt;br&gt;&#xA;गन्त्वाने’कदिनेने’व तिंसयोजनमञ्‍जसं।&lt;br&gt;&#xA;पत्वा राजगहं धीरो पिण्डाय चरि सुब्बतो॥&lt;br&gt;&#xA;२०४.&lt;br&gt;&#xA;इन्दनीलसिलाया’पि कता पाकारगोपुरा।&lt;br&gt;&#xA;हेमचला’व दिस्सन्ति तस्सा’भागि तहिं तदा॥&lt;br&gt;&#xA;२०५.&lt;br&gt;&#xA;को’यं सक्‍को नुखो ब्रह्मा मारो नागो’तिआदिना।&lt;br&gt;&#xA;भिय्यो कोतुहळप्पत्तो पदिस्वा तं महाजनो॥&lt;br&gt;&#xA;२०६.&lt;br&gt;&#xA;पविसित्वा गरहेतून भत्तं यापनमत्तकं।&lt;br&gt;&#xA;युगमत्तं’व पेक्खन्तो गच्छन्तो राजवीथियं॥&lt;br&gt;&#xA;२०७.&lt;br&gt;&#xA;मथितं मेरुमन्थेन समुद्द’व महाजनं।&lt;br&gt;&#xA;तम्हा सो आकुली कत्वा गन्त्वा पण्डवपब्बतं॥&lt;br&gt;&#xA;२०८.&lt;br&gt;&#xA;ततो तस्से’व छायाय भूमिभागे मनोरमे।&lt;br&gt;&#xA;निसिन्‍नो मिस्सकं भत्तं परिभुञ्‍जितुमा’रभि॥&lt;br&gt;&#xA;२०९.&lt;br&gt;&#xA;पच्‍चवेक्खणमत्तेन अन्तसप्पं निवारिस।&lt;br&gt;&#xA;देहवम्मिकतो धीरो निक्खमन्तं महब्बलो॥&lt;br&gt;&#xA;२१०.&lt;br&gt;&#xA;भुत्वान बिम्बिसारेन नरिन्देन नरासभो।&lt;br&gt;&#xA;निमन्तिनो’पि रज्‍जेन उपगन्त्वान’नेकधा॥&lt;br&gt;&#xA;२११.&lt;br&gt;&#xA;पटिक्खिपिय तं रज्‍जं अथ तेना’भियाचितो।&lt;br&gt;&#xA;धम्मं देसेहि मय्हन्ति बुद्धो हुत्वा अनुत्तरो॥&lt;br&gt;&#xA;२१२.&lt;br&gt;&#xA;दत्वा पटिञ्‍ञं मनुजाधिपस्स धीरो’पगन्त्वान पधानभूमिं।&lt;br&gt;&#xA;अनञ्‍ञसाधारणदुक्‍करानि कत्वा ततो किञ्‍चि अपस्समानो॥&lt;br&gt;&#xA;२१३.&lt;br&gt;&#xA;ओळारिकन्‍नपानानि भुञ्‍जित्वा देहसम्पदं।&lt;br&gt;&#xA;पत्वा’जपालनिग्रोधमूलं पत्तो सुरो विय॥&lt;br&gt;&#xA;२१४.&lt;br&gt;&#xA;पुरत्था’भिमुखो हुत्वा निसिन्‍नो’सि जुतिन्धरो।&lt;br&gt;&#xA;देहवण्णेहि निग्रोधो हेमवण्णो’सि तस्स सो॥&lt;br&gt;&#xA;२१५.&lt;br&gt;&#xA;समिद्धपत्थना एका सुजाता नाम सुन्दरी।&lt;br&gt;&#xA;हेमपातिं सपायासं सीसेना’दाय ओनता॥&lt;br&gt;&#xA;२१६.&lt;br&gt;&#xA;तस्मिं अधिग्गहीतस्स रुक्खदेवस्स तावदे।&lt;br&gt;&#xA;बलिं दम्मी’ति गन्त्वान दिस्वा ता दीपदुत्तमं॥&lt;br&gt;&#xA;२१७.&lt;br&gt;&#xA;दोवो’ति सञ्‍ञाय उदग्गचित्ता पायासपातिं पवरस्स दत्वा।&lt;br&gt;&#xA;‘‘आसिंसना इज्झियथा हि मय्हं तुय्हम्पि सा सामि समिज्झितू’ति॥’’&lt;br&gt;&#xA;२१८.&lt;br&gt;&#xA;इच्‍चे’वं वचनं वत्वा गता तम्हा वरङ्गना।&lt;br&gt;&#xA;अथ पायासपातिं तं गहेत्वा मुनिपुङ्गवो॥&lt;br&gt;&#xA;२१९.&lt;br&gt;&#xA;गन्त्वा नेरञ्‍जरातीरं भूत्वा तं वरभोजनं।&lt;br&gt;&#xA;पटिसोतं पविस्सज्‍जि तस्सा पातिं मनोरमं॥&lt;br&gt;&#xA;२२०.&lt;br&gt;&#xA;जन्तालिपालिमननेत्तविलुम्पमानं,&lt;br&gt;&#xA;सम्फुल्‍लसालवनराजिविराजमानं।&lt;br&gt;&#xA;देविन्दनन्दनवनं’व’भिनन्दनीय,&lt;br&gt;&#xA;मु’य्यानमु’त्तमतरं पवरो’पगन्त्वा॥&lt;br&gt;&#xA;२२१.&lt;br&gt;&#xA;कत्वा दिवाविहारं सो सायण्हसमये तहिं।&lt;br&gt;&#xA;गच्छं केसरलीलाय बोधिपादपसन्तिकं॥&lt;br&gt;&#xA;२२२.&lt;br&gt;&#xA;ब्रह्मसुरासुरमहोरगपक्खिराज,&lt;br&gt;&#xA;संसज्‍जितोरुवटुमे दिपदानमिन्दो।&lt;br&gt;&#xA;पायासि सोत्थियद्विजो तिणहारको तं,&lt;br&gt;&#xA;दिस्वान तस्स अददा तिणमुट्ठियो सो॥&lt;br&gt;&#xA;२२३.&lt;br&gt;&#xA;इन्दिवरारविन्दादिकुसुमान’म्बरा तहिं।&lt;br&gt;&#xA;पतन्ती वुट्ठिधारा’व गच्छन्ते दीपदुत्तमे॥&lt;br&gt;&#xA;२२४.&lt;br&gt;&#xA;चारुचन्दनचुण्णादि’धुपगन्धेहि नेकधा।&lt;br&gt;&#xA;अनोकासो’सि आकासो गच्छन्ते दीपदुत्तमे॥&lt;br&gt;&#xA;२२५.&lt;br&gt;&#xA;रतनुज्‍जलछत्तेहि चारुहेमद्धजेहि च।&lt;br&gt;&#xA;अनोकासो’सि आकासो गच्छन्ते दिपदुत्तमे॥&lt;br&gt;&#xA;२२६.&lt;br&gt;&#xA;वेलुक्खेपसहस्सेहि कीळन्तेहि मरूहि’पि।&lt;br&gt;&#xA;अनोकासो’सि आकासो गच्छन्ते दिपदुत्तमे॥&lt;br&gt;&#xA;२२७.&lt;br&gt;&#xA;सुरदुन्दुभिवज्‍जानि करोन्तेहि मरूहिपि।&lt;br&gt;&#xA;अनोकासो’सि आकासो गच्छन्ते दिपदुत्तमे॥&lt;br&gt;&#xA;२२८.&lt;br&gt;&#xA;सुरङ्गनाहि सङ्गितिं गायन्तिहि’पि’नेकधा।&lt;br&gt;&#xA;अनोकासो’सि आकासो गच्छन्ते दिपदुत्तमे॥&lt;br&gt;&#xA;२२९.&lt;br&gt;&#xA;मनोरमा किण्णरकिण्णरङ्गना,&lt;br&gt;&#xA;मनोरमङ्गा उरगोरगङ्कना।&lt;br&gt;&#xA;मनोरमा तम्हि च नच्‍चगीतियो,&lt;br&gt;&#xA;मनोरमा’नेकविधा पवत्तयुं॥&lt;br&gt;&#xA;२३०.&lt;br&gt;&#xA;तदा महोघे’व महामगेहि,&lt;br&gt;&#xA;पवत्तमाने इति सो महायसो।&lt;br&gt;&#xA;तिणे गहेत्वा तिभवेकनायको,&lt;br&gt;&#xA;उपागतो बोधिदुमिन्दसन्तिकं॥&lt;br&gt;&#xA;२३१.&lt;br&gt;&#xA;विद्दुमासितसेलग्गरजताचलसन्‍निभं।&lt;br&gt;&#xA;कत्वा पदक्खिणं बोधिपादपं दिपदुत्तमो॥&lt;br&gt;&#xA;२३२.&lt;br&gt;&#xA;पुरत्थिमदिसाभागे अचले रणधंसके।&lt;br&gt;&#xA;महीतले ठितो धीरो चालेसि तिणमुट्ठियो॥&lt;br&gt;&#xA;२३३.&lt;br&gt;&#xA;विद्दसहत्थमत्तो सो पल्‍लङ्को आसि तावदे।&lt;br&gt;&#xA;अथ नं अब्भुतं दिस्वा महापञ्‍ञो विचिन्तयि॥&lt;br&gt;&#xA;२३४.&lt;br&gt;&#xA;‘‘मंसलोहितमट्ठि च नहारू च तचो च मे।&lt;br&gt;&#xA;कामं सुस्सतु नेवा’हं जहामि वीरियं’’इति॥&lt;br&gt;&#xA;२३५.&lt;br&gt;&#xA;आभुजित्वा महावीरो पल्‍लङ्कम’पराजितं।&lt;br&gt;&#xA;पाचिनाभिमुखो तस्मिं निसीदि दीपदुत्तमो॥&lt;br&gt;&#xA;२३६.&lt;br&gt;&#xA;देवदेवस्स देविन्दो सङ्खमा’दाय तावदे।&lt;br&gt;&#xA;वीसुत्तरसतुब्बेधं धमयन्तो तहिं ठितो॥&lt;br&gt;&#xA;२३७.&lt;br&gt;&#xA;दुतियं पुण्णचन्दं’व सेतच्छत्तं तियोजनं।&lt;br&gt;&#xA;धारयन्तो ठितो सम्मा महाब्रह्मा सहम्पति॥&lt;br&gt;&#xA;२३८.&lt;br&gt;&#xA;चारुचामरमा’दाय सुयामो’पि सुराधिपो।&lt;br&gt;&#xA;वीजयन्तो ठितो तत्थ मन्दं मन्दं तिगावुतं॥&lt;br&gt;&#xA;२३९.&lt;br&gt;&#xA;बेलुवं वीणमा’दाय सुरोपञ्‍चसिखव्हयो।&lt;br&gt;&#xA;नानाविधलयोपेतं वादयन्तो तथा ठितो॥&lt;br&gt;&#xA;२४०.&lt;br&gt;&#xA;थुतिगीतानि गायन्तो नाटकीहि पुरक्खतो।&lt;br&gt;&#xA;तथे’व’ट्ठासि सो नागराजा कालव्हयो’पि च॥&lt;br&gt;&#xA;२४१.&lt;br&gt;&#xA;गहेत्वा हेममञ्‍जुसा सुरपुप्फेहि पूरिता।&lt;br&gt;&#xA;पूजयन्ता’व अट्ठंसु बत्तिंसा’पि कुमारिका॥&lt;br&gt;&#xA;२४२.&lt;br&gt;&#xA;सेन्ददेवसङ्घेहि तेहि इत्थं महामहे।&lt;br&gt;&#xA;वत्तमाने तदा मारो पापिमा इति चिन्तयि॥&lt;br&gt;&#xA;२४३.&lt;br&gt;&#xA;‘‘अतिक्‍कमितुकामो’यं कुमारो विसयं मम।&lt;br&gt;&#xA;सिद्धत्थो अथ सिद्धत्थं करिस्सामी’’ति तावदे॥&lt;br&gt;&#xA;२४४.&lt;br&gt;&#xA;मापेत्व भिंसनतरोरुसहस्सबाहुं,&lt;br&gt;&#xA;सङ्गय्ह तेहि जलिता विविधायुधानि।&lt;br&gt;&#xA;आरुय्ह चारु दिरदं गिरिमेखलाक्ख्यं,&lt;br&gt;&#xA;चण्डं दियड्ढसतयोजनमायतं तं॥&lt;br&gt;&#xA;२४५.&lt;br&gt;&#xA;नानाननाय’नलवण्णसिरोरुहाय,&lt;br&gt;&#xA;रत्तोरुवट्टबहिनिग्गतलोचनाय।&lt;br&gt;&#xA;दट्ठोट्ठभिंसनमुखायु’रगब्भुजाय,&lt;br&gt;&#xA;सेनाय सो परिवुतो विविधायुधाय॥&lt;br&gt;&#xA;२४६.&lt;br&gt;&#xA;तत्थो’पगम्म अतिभीमरमं रवन्तो,&lt;br&gt;&#xA;सिद्धत्थमे’थ इति गण्हथ बन्धथे’मं।&lt;br&gt;&#xA;आणापयं सुरगणं सहदस्सनेन,&lt;br&gt;&#xA;चण्डानीलुग्गतपिचुं’व पलापयित्थ॥&lt;br&gt;&#xA;२४७.&lt;br&gt;&#xA;गम्भीरमेघरवसन्तिभवण्डनादं,&lt;br&gt;&#xA;वातंच मापिय ततो सुभगस्स तस्स।&lt;br&gt;&#xA;कण्णम्पि वीवरवरस्स मनोरमस्स,&lt;br&gt;&#xA;नो आसियेव चलितुं पभु अन्तकोथ॥&lt;br&gt;&#xA;२४८.&lt;br&gt;&#xA;संवट्टवुट्ठिजवसन्‍निभभीमघोर,&lt;br&gt;&#xA;वस्सं पवस्सिय ततो’दकबिन्दुकम्पि।&lt;br&gt;&#xA;नासक्खि नेतुम’तुलस्स समीपकम्पि,&lt;br&gt;&#xA;दिस्वा तम’ब्भुतम’थो’पि सुदुम्मुखो सो॥&lt;br&gt;&#xA;२४९.&lt;br&gt;&#xA;अच्‍चन्तभीमनळअच्‍चिसमुज्‍जलोरु,&lt;br&gt;&#xA;पासानभस्मकललायुधवस्सधारा।&lt;br&gt;&#xA;अङ्गारपज्‍जलितवालुकवस्सधारा,&lt;br&gt;&#xA;वस्सापयित्थ सकलानि इमानि तानि॥&lt;br&gt;&#xA;२५०.&lt;br&gt;&#xA;मारानुभावबलतो नभतो’पगन्त्वा,&lt;br&gt;&#xA;पत्वान पुञ्‍ञसिखरुग्गतसन्तिकं तु।&lt;br&gt;&#xA;मालागुळप्पभूतिभावगतानि’थापि,&lt;br&gt;&#xA;लोकन्तरे’व तिमिरं तिमिरं सुघोरं॥&lt;br&gt;&#xA;२५१.&lt;br&gt;&#xA;मापेत्व मोहतिमिरम्पि हतस्स तस्स,&lt;br&gt;&#xA;देहप्पभागि सतरंसिसतोदितं’व।&lt;br&gt;&#xA;जातं मनोरमतरं अतिदस्सनीय,&lt;br&gt;&#xA;मा’लोकपुञ्‍जम’वलोकिय पापधम्मो॥&lt;br&gt;&#xA;२५२.&lt;br&gt;&#xA;कोपोपरत्तवदनो भुकुटिप्पवारा,&lt;br&gt;&#xA;अच्‍चन्तभिंसनविरूपकवेसधारी।&lt;br&gt;&#xA;अच्‍चन्ततिण्हतरधारमसङ्गमे’व,&lt;br&gt;&#xA;चक्‍कायुधं चरतरं अपि मेरुराजं॥&lt;br&gt;&#xA;२५३.&lt;br&gt;&#xA;सङ्खण्डयन्तमि’व थूलकलीरकण्डं,&lt;br&gt;&#xA;विस्सज्‍जि तेन’पि न किञ्‍चि गुणाकरस्स।&lt;br&gt;&#xA;कातुं पहुत्तमु’पगञ्छि ततो तमे’तं,&lt;br&gt;&#xA;गन्त्वा नभा कुसुमछत्ततमा’ग सीसं॥&lt;br&gt;&#xA;२५४.&lt;br&gt;&#xA;विस्सज्‍जिता’पि सेनाय सेलकूटानलाकुला।&lt;br&gt;&#xA;पगन्त्वा नभसा मालागुलत्तं समुपागता॥&lt;br&gt;&#xA;२५५.&lt;br&gt;&#xA;तम्पि दिस्वा ससोको सो गन्त्वा धीरस्स सन्तिकं।&lt;br&gt;&#xA;पापुणाति ममेवा’यं पल्‍लङ्को अपराजितो॥&lt;br&gt;&#xA;२५६.&lt;br&gt;&#xA;इतो उट्ठह पल्‍लङ्का इति’भासित्थ धीमतो।&lt;br&gt;&#xA;कतकल्याणकम्मस्स पल्‍लङ्कत्थाय मार ते॥&lt;br&gt;&#xA;२५७.&lt;br&gt;&#xA;को सक्खी’ति पवुत्तो सो इमे सब्बे’ति सक्खिनो।&lt;br&gt;&#xA;सेनाया’भिमुखं हत्थं पसारेत्वान पापिमा॥&lt;br&gt;&#xA;२५८.&lt;br&gt;&#xA;घोरनादेन’हं सक्खि अहं सक्खी’ति ताय’पि।&lt;br&gt;&#xA;सक्खिभावं वदापेत्वा तस्से’वं समुदीरयि॥&lt;br&gt;&#xA;२५९.&lt;br&gt;&#xA;को ते सिद्धत्थ सक्खी’ति अथ तेना’तुलेन’पि।&lt;br&gt;&#xA;ममे’त्थ सक्खिनो मार नसन्ति’ति सचेतना॥&lt;br&gt;&#xA;२६०.&lt;br&gt;&#xA;रत्तमेघोपनिक्खन्तहेमविज्‍जुवभासुरं।&lt;br&gt;&#xA;नीहरित्वा सुरत्तम्भा चीवरा दक्खिणं करं॥&lt;br&gt;&#xA;२६१.&lt;br&gt;&#xA;भूमिया’भिमुखं कत्वा कस्मा पारमिभूमियं।&lt;br&gt;&#xA;उन्‍नादेत्वा नि’दाने’वं निस्सद्दासी’ति भूमिया॥&lt;br&gt;&#xA;२६२.&lt;br&gt;&#xA;मुञ्‍चापिते रवे नेकसते मेघरवे यथा।&lt;br&gt;&#xA;बुद्धनागबला नागं जानूहि सुपपतिट्ठितं॥&lt;br&gt;&#xA;२६३.&lt;br&gt;&#xA;दिस्वानि’दानि गण्हाति’दानि गण्हाति चिन्तिय।&lt;br&gt;&#xA;सम्भिन्‍नदाठसप्पो’व हतदप्पो सुदुम्मुखो॥&lt;br&gt;&#xA;२६४.&lt;br&gt;&#xA;पहाया’युधवत्थानि’लङ्कारानि अनेकधा।&lt;br&gt;&#xA;चक्‍कवाळावला याव ससेनाय पलायि सो॥&lt;br&gt;&#xA;२६५.&lt;br&gt;&#xA;तं मारसेनं सभयं ससोकं पलायमानं इति देवसङ्घा।&lt;br&gt;&#xA;दिस्वान मारस्स पराजयो’यं जयो’ति सिद्धत्थ कुमारकस्स॥&lt;br&gt;&#xA;२६६.&lt;br&gt;&#xA;सम्मोदमानं अभिपूजयन्ता धीरं सुगन्धप्पभूतिहि तस्मिं।&lt;br&gt;&#xA;पुना’गता नेकथुतीहि सम्मा उग्घोसमाना छनवेसधारि॥&lt;br&gt;&#xA;२६७.&lt;br&gt;&#xA;एवं मारबलं धीरो विद्धंसेत्वा महब्बलो।&lt;br&gt;&#xA;आदिच्‍चे धरमाने’व निसिन्‍नो अचलासने॥&lt;br&gt;&#xA;२६८.&lt;br&gt;&#xA;यामस्मिं पठमे पुब्बेनिवासं ञाण’मुत्तमो।&lt;br&gt;&#xA;विसोधेत्वान यामस्मिं मज्झिमे दिब्बलोचनं॥&lt;br&gt;&#xA;२६९.&lt;br&gt;&#xA;सो पटिच्‍चसमुप्पादे अथ पच्छिमयामके।&lt;br&gt;&#xA;ओतारेत्वान ञाणंसं सम्मसन्‍नो अनेकधा॥&lt;br&gt;&#xA;२७०.&lt;br&gt;&#xA;लोकधातुसतं सम्मा उन्‍नादेत्वा’रुणोदये।&lt;br&gt;&#xA;बुद्धो हुत्वान सम्बुद्धोसम्बुद्धजलोचनो॥&lt;br&gt;&#xA;२७१.&lt;br&gt;&#xA;‘‘अनेकजातिसंसारं सन्धाविस्स’’न्तिआदिना।&lt;br&gt;&#xA;उदाने’दं उदानेसि पीतिवेगेन सादिसो॥&lt;br&gt;&#xA;२७२.&lt;br&gt;&#xA;सल्‍लक्खेत्वागुणे तस्स पल्‍लङ्कस्स अनेकधा।&lt;br&gt;&#xA;ना ताव’उट्ठहिस्सामि इतो पल्‍लङ्कतो इति॥&lt;br&gt;&#xA;२७३.&lt;br&gt;&#xA;समापत्ती समापज्‍जी अनेकसतकोटियो।&lt;br&gt;&#xA;सत्था तत्थे’व सत्ताहं निसिन्‍नो अचलासने॥&lt;br&gt;&#xA;२७४.&lt;br&gt;&#xA;अज्‍जा’पि नून धीरस्स सिद्धत्थस्स यसस्सिनो।&lt;br&gt;&#xA;अत्थि कत्तब्बकिच्‍चञ्हि तस्मा आसनमालयं॥&lt;br&gt;&#xA;२७५.&lt;br&gt;&#xA;नजहासी’ति एकच्‍चदेवताना’सि संसयं।&lt;br&gt;&#xA;ञत्वा तासं वितक्‍कं तं समेतुं सन्तमानसो॥&lt;br&gt;&#xA;२७६.&lt;br&gt;&#xA;उट्ठाय हेमहंसो’व हेमवण्णो पभङ्करो।&lt;br&gt;&#xA;अब्भुग्गन्त्वा नभं नाथो अकासि पाटिहारियं॥&lt;br&gt;&#xA;२७७.&lt;br&gt;&#xA;वितक्‍कमे’वं इमिना मरूनं सम्मु’पसम्मा’निमिसेसि बोधिं।&lt;br&gt;&#xA;सम्पूजयन्तो नयनम्बुजेहि सत्ताहम’ट्ठासि जयासनञ्‍च॥&lt;br&gt;&#xA;२७८.&lt;br&gt;&#xA;सुभासुरस्मिं रतनेहि तस्मिं सवङ्कमन्तो वरचङ्कमस्मिं।&lt;br&gt;&#xA;मनोरमस्मिं रतनालयेहि’पि विसुद्धधम्मं विचिनं विसुद्धो॥&lt;br&gt;&#xA;२७९.&lt;br&gt;&#xA;मूलेजपालतरुराजवरस्स तस्स,&lt;br&gt;&#xA;मारङ्गनानम’मलाननपङ्कजानि।&lt;br&gt;&#xA;सम्मा मिलापिय ततो मुचलिन्दमूले,&lt;br&gt;&#xA;भोगिन्दचित्तकुमुदानि पबोधयन्तो॥&lt;br&gt;&#xA;२८०.&lt;br&gt;&#xA;मूले’पि राजयतनस्स तस्स तस्मिं समापत्तिसुखम्पि विन्दं।&lt;br&gt;&#xA;संवीतिनामेसि मनुञ्‍ञवण्णो एकूनपञ्‍ञासदिनानि धीमा॥&lt;br&gt;&#xA;२८१.&lt;br&gt;&#xA;अनोतत्तोदकं दन्तकट्ठनागलतामयं।&lt;br&gt;&#xA;हरीटकागदं भुत्वा देविन्देनाभतुत्तमं॥&lt;br&gt;&#xA;२८२.&lt;br&gt;&#xA;वानिजेहि समानीतं समत्थमधुपिण्डिकं।&lt;br&gt;&#xA;महाराजूपनीतम्हि पत्तम्हि पतिगण्हिय॥&lt;br&gt;&#xA;२८३.&lt;br&gt;&#xA;भोजनस्सावसानम्हि जपालतरुमूलकं।&lt;br&gt;&#xA;गन्त्वाधिगतधम्मस्स गम्भीरत्तमनुस्सरि॥&lt;br&gt;&#xA;२८४.&lt;br&gt;&#xA;महीसन्धारको वारिक्खन्धसन्‍निभको अयं।&lt;br&gt;&#xA;गम्भीरोधिगतो धम्मो मया सन्तो’तिआदिना॥&lt;br&gt;&#xA;२८५.&lt;br&gt;&#xA;धम्मगम्भीरतं धम्मराजस्स सरतो सतो।&lt;br&gt;&#xA;आसेवं तक्‍कणं धम्मं इमं मे पटिविज्झितुं॥&lt;br&gt;&#xA;२८६.&lt;br&gt;&#xA;वायमन्तो सम्पत्तयाचकानं मनोरमं।&lt;br&gt;&#xA;कन्तेत्वा उत्तमङ्गञ्‍च मोळिभूसनभूसितं॥&lt;br&gt;&#xA;२८७.&lt;br&gt;&#xA;सुवञ्‍जितानि अक्खिनि उप्पाटेत्वान लोहितं।&lt;br&gt;&#xA;गळतो नीहिरित्वान भरियं लावण्णभासुरं॥&lt;br&gt;&#xA;२८८.&lt;br&gt;&#xA;अत्रजञ्‍च ददन्तेन कुलवंसप्पदीपकं।&lt;br&gt;&#xA;दानं नाम न दिन्‍नञ्‍च नत्थि सीलं अरक्खितं॥&lt;br&gt;&#xA;२८९.&lt;br&gt;&#xA;तथाहि सङ्खपालादिअत्तभावेसु जीवितं।&lt;br&gt;&#xA;मया परिच्‍चजन्तेन सीलभेदभयेन च॥&lt;br&gt;&#xA;२९०.&lt;br&gt;&#xA;खन्तिवादादिके नेकअत्तभावे अपूरिता।&lt;br&gt;&#xA;छेज्‍जादिं पापुनत्तेन पारमी नत्थि काचि मे॥&lt;br&gt;&#xA;२९१.&lt;br&gt;&#xA;तस्स मे विधमन्तस्स मारसेनं वसुन्धरा।&lt;br&gt;&#xA;न कम्पित्थ अयं पुब्बेनिवासं सरतो’पि च॥&lt;br&gt;&#xA;२९२.&lt;br&gt;&#xA;विसोधेन्तस्स मे यामे मज्झिमे दिब्बलोचनं।&lt;br&gt;&#xA;न कम्पित्थ पकम्पित्थ पच्छिमे पन यामके॥&lt;br&gt;&#xA;२९३.&lt;br&gt;&#xA;पच्‍चयाकारञाणं मे तावदे पटिविज्झतो।&lt;br&gt;&#xA;साधुकारं ददन्ती’च मुञ्‍चमाना महारवं॥&lt;br&gt;&#xA;२९४.&lt;br&gt;&#xA;सम्पुण्णलापू विय कञ्‍जिकाहि,&lt;br&gt;&#xA;तक्‍केहि पुण्णं विय वाटिका’व।&lt;br&gt;&#xA;सम्मक्खितो’व’ञ्‍जनकेहि हत्थो,&lt;br&gt;&#xA;वसाहि सम्पीत पिलोतिका’व॥&lt;br&gt;&#xA;२९५.&lt;br&gt;&#xA;किलेसपुञ्‍जब्भरितो किलिट्ठो,&lt;br&gt;&#xA;रागेन रत्तो अपि देसदुट्ठो।&lt;br&gt;&#xA;मोहेन मूळ्हो’ति महब्बलेन,&lt;br&gt;&#xA;लोको अविज्‍जानिकराकरो’यं॥&lt;br&gt;&#xA;२९६.&lt;br&gt;&#xA;किन्‍नाम धम्मं पटिविज्झते’तं,&lt;br&gt;&#xA;अत्थो हि को तस्सि’ति देसनाय।&lt;br&gt;&#xA;एवं निरुस्साहम’गञ्छि नाथो,&lt;br&gt;&#xA;पजाय धम्मामतपानदाने॥&lt;br&gt;&#xA;२९७.&lt;br&gt;&#xA;निच्छारेत्वा महानादं ततो ब्रह्मा सहम्पती।&lt;br&gt;&#xA;नस्सति वत भो लोको इति लोको विनस्सति॥&lt;br&gt;&#xA;२९८.&lt;br&gt;&#xA;ब्रह्मसङ्घं समादाय देवसङ्घञ्‍च तावदे।&lt;br&gt;&#xA;लोकधातुसते सत्थु समीपं समुपागतो॥&lt;br&gt;&#xA;२९९.&lt;br&gt;&#xA;गन्त्वा महीतले जानुं निहच्‍च सिरसञ्‍जलिं।&lt;br&gt;&#xA;पग्गय्ह ‘‘भगवा धम्मं देसेतु’’ इतिआदिना॥&lt;br&gt;&#xA;३००.&lt;br&gt;&#xA;याचितो तेन सम्बुद्धरविन्दवदनो जिनो।&lt;br&gt;&#xA;लोकधातुसतं बुद्धचक्खुना’लोकयं तदा॥&lt;br&gt;&#xA;३०१.&lt;br&gt;&#xA;तस्मिं अप्परजक्खादिमच्‍चा दिस्वा’ति एत्तका।&lt;br&gt;&#xA;विभजित्वा’थ ते सत्ते भब्बाभब्बवसेन सो॥&lt;br&gt;&#xA;३०२.&lt;br&gt;&#xA;अभब्बे परिवज्‍जेत्वा भब्बे’वा’दाय बुद्धिया।&lt;br&gt;&#xA;उपनेतु जनो’दानि सद्धाभाजनम’त्तनो॥&lt;br&gt;&#xA;३०३.&lt;br&gt;&#xA;पूरेस्सामी’ति तं तस्स सद्धम्मामतदानतो।&lt;br&gt;&#xA;विस्सज्‍जि ब्रह्मसङ्घस्स वचनामतरंसियो॥&lt;br&gt;&#xA;३०४.&lt;br&gt;&#xA;ततोजपालोदयपब्बतोदितो,&lt;br&gt;&#xA;महप्पभो बुद्धदिवाकरो नभे।&lt;br&gt;&#xA;मणिप्पभासन्‍निभभासुरप्पभो,&lt;br&gt;&#xA;पमोचयं भासुरबुद्धरंसियो॥&lt;br&gt;&#xA;३०५.&lt;br&gt;&#xA;पमोदयन्तो उपकादयो तदा,&lt;br&gt;&#xA;कमेन अट्ठारसयोजनञ्‍जसं।&lt;br&gt;&#xA;अतिक्‍कमित्वान सुफुल्‍लपादपे,&lt;br&gt;&#xA;विजम्भमानालिगणाभिकूजितं॥&lt;br&gt;&#xA;३०६.&lt;br&gt;&#xA;निरन्तरं नेकदिजुपकूजितं सुफ्रल्‍लपङ्केरुह गन्धवासितं गतो।&lt;br&gt;&#xA;यसस्सी मिगदायमुत्तमं तहिं तपस्सी अथ पञ्‍चवग्गिया॥&lt;br&gt;&#xA;३०७.&lt;br&gt;&#xA;देवातिदेवं तिभवेकनाथं,&lt;br&gt;&#xA;लोकन्तदस्सिं सुगतं सुगत्तं।&lt;br&gt;&#xA;दिस्वान धीरं मुनिसीहराजं,&lt;br&gt;&#xA;कुमन्तणं ते इति मन्तयिंसु॥&lt;br&gt;&#xA;३०८.&lt;br&gt;&#xA;‘‘भुत्वान ओळारिकअन्‍नपानं,&lt;br&gt;&#xA;सुवण्णवण्णो परिपुण्णकायो।&lt;br&gt;&#xA;एता’वुसो’यं समणो इमस्स,&lt;br&gt;&#xA;करोम ना’म्हे अभिवादनादिं॥&lt;br&gt;&#xA;३०९.&lt;br&gt;&#xA;अयं विसालन्वयतो ससूतो,&lt;br&gt;&#xA;सम्भावनीयो भुवि केतुभूतो।&lt;br&gt;&#xA;पटिग्गहेतुं’रहता’सनं तु,&lt;br&gt;&#xA;तस्मा’सनं’येवि’ति पञ्‍ञपेम॥’’&lt;br&gt;&#xA;३१०.&lt;br&gt;&#xA;ञत्वा’थ भगवा तेसं वितक्‍कं तिक्खबुद्धिया।&lt;br&gt;&#xA;मेत्तानिलकदम्बेहि मानकेतुं पधंसयी॥&lt;br&gt;&#xA;३११.&lt;br&gt;&#xA;समत्था नहि सण्ठातुं सकाय कतिकाय ते।&lt;br&gt;&#xA;अकंसु लोकनाथस्स वन्दनादीनि धीमतो॥&lt;br&gt;&#xA;३१२.&lt;br&gt;&#xA;बुद्धभावं अजानन्ता मुनयो मुनिराजिनो।&lt;br&gt;&#xA;आवुसो वादतो तस्स केवलं समुदीरयुं॥&lt;br&gt;&#xA;३१३.&lt;br&gt;&#xA;अथ लोकविदू लोकनाथो तेसमु‘‘दीरथ।&lt;br&gt;&#xA;आवुसोवादतो नेव सत्थुनो’’ समुदीरयि॥&lt;br&gt;&#xA;३१४.&lt;br&gt;&#xA;‘‘भिक्खवे अरहं सम्मा सम्बुद्धो’ति तथागतो’’।&lt;br&gt;&#xA;बुद्धभावं पकासेत्वा अत्तनो तेसमु’त्तमो॥&lt;br&gt;&#xA;३१५.&lt;br&gt;&#xA;निसिन्‍नो तेहि पञ्‍ञत्ते दस्सनेय्युत्तमासने।&lt;br&gt;&#xA;ब्रह्मनादेन ते थेरे सीलभूसनभूसिते॥&lt;br&gt;&#xA;३१६.&lt;br&gt;&#xA;आमन्तेत्वान ब्रह्मानं नेककोटिपुरक्खतो।&lt;br&gt;&#xA;धम्मचक्‍कं पवत्तेन्तो देसनारंसिना तदा॥&lt;br&gt;&#xA;३१७.&lt;br&gt;&#xA;मोहन्धकाररासिम्पि हन्त्वा लोके मनोरमं।&lt;br&gt;&#xA;धम्मालोकं पदस्सेत्वा वेनेय्यम्बुजबुद्धिया॥&lt;br&gt;&#xA;३१८.&lt;br&gt;&#xA;मिगकाननसङ्खातो रणभूमितले इति।&lt;br&gt;&#xA;राजा महानुभावो’वधम्मराजा विसारदो॥&lt;br&gt;&#xA;३१९.&lt;br&gt;&#xA;देसनासिं समादाय धीभुजेन मनोरमं।&lt;br&gt;&#xA;वेनेय्यजनबन्धुनं महानत्थकरं सदा॥&lt;br&gt;&#xA;३२०.&lt;br&gt;&#xA;किलेसारी पदाळेत्वा सद्धम्मजयदुन्दुभिं।&lt;br&gt;&#xA;पहरित्वान सद्धम्मजयकेतुं सुदुज्‍जयं॥&lt;br&gt;&#xA;३२१.&lt;br&gt;&#xA;उस्सापेत्वान सद्धम्मजयत्थुणुत्तमं सुभं।&lt;br&gt;&#xA;पतिट्ठापिय लोकेकराजा हुत्वा सिवङ्करो॥&lt;br&gt;&#xA;३२२.&lt;br&gt;&#xA;पमोचेत्वान जनतं ब्रहासंसारबन्धना।&lt;br&gt;&#xA;निब्बाणनगरं नेतुकामो लोकहिते रतो॥&lt;br&gt;&#xA;३२३.&lt;br&gt;&#xA;सुवण्णाचलकूटं’व जङ्गमं चारुदस्सनं।&lt;br&gt;&#xA;पत्वो’रुवेलगामिं तं अञ्‍जसं’व सुरञ्‍जसं॥&lt;br&gt;&#xA;३२४.&lt;br&gt;&#xA;भद्दवग्गियभूपालकुमारे तिंसमत्तके।&lt;br&gt;&#xA;मग्गत्तयामतरसं पायेन्वा रसमु’त्तमं॥&lt;br&gt;&#xA;३२५.&lt;br&gt;&#xA;पब्बज्‍जमु’त्तमं दत्वा लोकस्स’त्थाय भिक्खवो।&lt;br&gt;&#xA;उय्योजेत्वान सम्बुद्धो चारिकं चरथा’ति ते॥&lt;br&gt;&#xA;३२६.&lt;br&gt;&#xA;गन्त्वो’रुवेलं जटिलानम’न्तो-&lt;br&gt;&#xA;जटा च छेत्वान जटा बहिद्धा।&lt;br&gt;&#xA;पापेत्व अग्गञ्‍जसमु’त्तमो ते,&lt;br&gt;&#xA;पुरक्खतो इन्दु’व तारकाभि॥&lt;br&gt;&#xA;३२७.&lt;br&gt;&#xA;पुरक्खतो तेहि अनासवेहि,&lt;br&gt;&#xA;छब्बण्णरंसाभरनुत्तमेहि।&lt;br&gt;&#xA;दिसङ्गनायो अतिसोभयन्तो,&lt;br&gt;&#xA;पक्खीनमक्खीनि’पि पीणयन्तो॥&lt;br&gt;&#xA;३२८.&lt;br&gt;&#xA;दिन्‍नं पटिञ्‍ञं समनुस्सरन्तो,&lt;br&gt;&#xA;तं बिम्बिसारस्स महायसस्स।&lt;br&gt;&#xA;मोचेतुकामो वरराजवंसं,&lt;br&gt;&#xA;धजूपमानस्स गुणालयस्स॥&lt;br&gt;&#xA;३२९.&lt;br&gt;&#xA;सिखण्डिमण्डलारद्धनच्‍चं लट्ठिवनव्हयं।&lt;br&gt;&#xA;उय्यानम’गमा नेकतरुसण्डाभिमण्डितं॥&lt;br&gt;&#xA;३३०.&lt;br&gt;&#xA;बिम्बिसारनरिन्दो सो’गतभावं महेसिनो।&lt;br&gt;&#xA;सुणित्वा पीतिपामोज्‍जभूसनेन विभूसितो॥&lt;br&gt;&#xA;३३१.&lt;br&gt;&#xA;तमु’य्यानु’पगन्त्वान महामच्‍चपुरक्खतो।&lt;br&gt;&#xA;सत्थुपादारविन्देहि सोभयन्तो सिरोरुहे॥&lt;br&gt;&#xA;३३२.&lt;br&gt;&#xA;निसिन्‍नो बिम्बिसारं तं सद्धम्मअमतम्बुना।&lt;br&gt;&#xA;देविन्दगीयमानग्गवण्णो वण्णाभिराजितो॥&lt;br&gt;&#xA;३३३.&lt;br&gt;&#xA;देवदानवभोगिन्दपूजितो सो महायसो।&lt;br&gt;&#xA;रम्मं राजगहं गन्त्वा देविन्दपुरसन्‍निभं॥&lt;br&gt;&#xA;३३४.&lt;br&gt;&#xA;नरिन्दगेहं आनीतो नरिन्देन सरासभो।&lt;br&gt;&#xA;भोजनस्सा’वसानम्हि चालयन्तो महामहिं॥&lt;br&gt;&#xA;३३५.&lt;br&gt;&#xA;पतिगण्हिय सम्फुल्‍लतरुराजविराजितं।&lt;br&gt;&#xA;रम्मं वेलुवनारामं विलोचन रसायनं॥&lt;br&gt;&#xA;३३६.&lt;br&gt;&#xA;सितपुलिनसमूहच्छन्‍नभालङ्कतस्मिं,&lt;br&gt;&#xA;सुरभिकुसुमगन्धाकिण्णमन्दानिलस्मिं।&lt;br&gt;&#xA;विविधकमलमालालङ्कतम्बासयस्मिं,&lt;br&gt;&#xA;विपुलविमलतस्मिं वल्‍लियामण्डपस्मिं॥&lt;br&gt;&#xA;३३७.&lt;br&gt;&#xA;सुरनरमहनीयो चारुपादारविन्दो,&lt;br&gt;&#xA;विमलकमलनेत्तो कुन्ददन्ताभिरामो।&lt;br&gt;&#xA;गुणरतनसमुद्दो नाथनाथो मुनिन्दो,&lt;br&gt;&#xA;कणककिरणसोभो सोमसोम्माननो सो॥&lt;br&gt;&#xA;३३८.&lt;br&gt;&#xA;विमलपवरसीलक्खन्धवारञ्‍च कत्वा,&lt;br&gt;&#xA;रुचिरवरसमाधीकुन्तमु‘‘स्सापयित्वा।&lt;br&gt;&#xA;तिखिणतरसुभग्गं बुद्धञाणोरुकण्डं,&lt;br&gt;&#xA;विहरति भमयन्तो कामम’ग्गा विहारा॥&lt;br&gt;&#xA;३३९.&lt;br&gt;&#xA;तदा सुद्धोदनो राजा‘‘पुत्तो सम्बोधिमुत्तमं।&lt;br&gt;&#xA;पत्वा पवत्तसद्धम्मचक्‍को लोकहिताय मे॥&lt;br&gt;&#xA;३४०.&lt;br&gt;&#xA;राजगहं’च निस्साय रम्मे वेलुवने’धुना।&lt;br&gt;&#xA;वसती‘‘ति सुणित्वान बुद्धभूतं सकत्रजं॥&lt;br&gt;&#xA;३४१.&lt;br&gt;&#xA;दट्ठुकामो नवक्खत्तुं नवामच्‍चे महेसिनो।&lt;br&gt;&#xA;नवयोधसहस्सेहि सद्धिं पेसेसि सन्तिकं॥&lt;br&gt;&#xA;३४२.&lt;br&gt;&#xA;गन्त्वा ते धम्मराजस्स सुत्वा’नोपमदेसनं।&lt;br&gt;&#xA;उत्तमत्थं लभित्वान सासनम्पि नपेसयुं॥&lt;br&gt;&#xA;३४३.&lt;br&gt;&#xA;तेस्वे’कम्पि अपस्सन्तो कालुदायिं सुभारतिं।&lt;br&gt;&#xA;आमन्तेत्वा महामच्‍चं पब्बज्‍जाभिरतं सदा॥&lt;br&gt;&#xA;३४४.&lt;br&gt;&#xA;‘‘सुगत्तरतनं नेत्वा मम नेत्तरसायनं।&lt;br&gt;&#xA;येन केनचु’पायेन करोही’’ति तम’ब्रवी॥&lt;br&gt;&#xA;३४५.&lt;br&gt;&#xA;अथ योधसहस्सेन तम्पि पेसेसि सो’पि च।&lt;br&gt;&#xA;गन्त्वा सपरिसो सत्थु सुत्वा सुन्दरदेसनं॥&lt;br&gt;&#xA;३४६.&lt;br&gt;&#xA;अरहत्तञ्‍जसं पत्वा पब्बजित्वा नरासभं।&lt;br&gt;&#xA;नमस्सन्तो स सम्बुद्धं पग्गय्ह सिरसञ्‍जलिं॥&lt;br&gt;&#xA;३४७.&lt;br&gt;&#xA;‘‘वसन्तकालज्‍जनीतातिरत्तवण्णाभिरामङ्कुरपल्‍लवानि।&lt;br&gt;&#xA;सुनीलवण्णुज्‍जलपत्तयुत्ता साखासहस्सानि मनोरमानि॥&lt;br&gt;&#xA;३४८.&lt;br&gt;&#xA;विसिट्ठगन्धाकुलफालिफुल्‍लनानाविचित्तानि महीरुहानि।&lt;br&gt;&#xA;सुचित्तनानामिगपक्खिसङ्घसङ्गीयमानुत्तमकाननानि॥&lt;br&gt;&#xA;३४९.&lt;br&gt;&#xA;सुनीलसातोदकपूरितानि सुनादिकादम्बकदम्बकानि।&lt;br&gt;&#xA;सुगन्धेन्दीवरकल्‍लहारा रविन्दरत्तम्बुजभूसितानि॥&lt;br&gt;&#xA;३५०.&lt;br&gt;&#xA;तीरन्तरे जातदुमेसु पुप्फकिञ्‍जक्खराजीहि विराजितानि।&lt;br&gt;&#xA;मुत्तातिसेतामलसेकतानि रम्मानि नेकानि जलासयानि॥&lt;br&gt;&#xA;३५१.&lt;br&gt;&#xA;मनुञ्‍ञवेळुरियकञ्‍चुकानिवगुण्ठितानि’च सुसद्दलेहि।&lt;br&gt;&#xA;सुनीलभूतानि महीतलानि नभानि मन्दानिल सङ्कुलानि॥&lt;br&gt;&#xA;३५२.&lt;br&gt;&#xA;अनन्तभोगेहि जनेहि फीतं,&lt;br&gt;&#xA;सुराजधानिं कपिळाभिधानिं।&lt;br&gt;&#xA;गन्तुं भदन्ते समयो’’तिआदिं,&lt;br&gt;&#xA;संवण्णि वण्णं गमनञ्‍जसस्स॥&lt;br&gt;&#xA;३५३.&lt;br&gt;&#xA;सुवण्णनं तं सुगतो सुणित्वा,&lt;br&gt;&#xA;‘‘वण्णेसि वण्णं गमनस्सु’दायि।&lt;br&gt;&#xA;किन्‍नू‘‘ति भासित्थ ततो उदायि,&lt;br&gt;&#xA;कथेसि’दं तस्स सिवङ्करस्स॥&lt;br&gt;&#xA;३५४.&lt;br&gt;&#xA;‘‘भन्ते पिता दस्सनमि’च्छते ते,&lt;br&gt;&#xA;सुद्धोदनो राजवरो यसस्सी।&lt;br&gt;&#xA;तथागतो लोकहितेकनाथो,&lt;br&gt;&#xA;करोतु सञ्‍ञातकसङ्गहन्ति॥’’&lt;br&gt;&#xA;३५५.&lt;br&gt;&#xA;सुणित्वा मधुरं तस्स गिरं लोकहिते रतो।&lt;br&gt;&#xA;‘‘साधु’दायि करिस्सामि ञातकानन्ति सङ्गहं॥’’&lt;br&gt;&#xA;३५६.&lt;br&gt;&#xA;जङ्गमो हेममेरू’व रत्तकम्बललङ्कतो।&lt;br&gt;&#xA;विमलो पुण्णचन्दो’व तारकापरिवारितो॥&lt;br&gt;&#xA;३५७.&lt;br&gt;&#xA;सद्धिं वीससहस्सेहि सन्तचित्तेहि तादिहि।&lt;br&gt;&#xA;गच्छन्तो सिरिसम्पन्‍नो अञ्‍जसे सट्ठियोजने॥&lt;br&gt;&#xA;३५८.&lt;br&gt;&#xA;दिने दिने वसित्वान योजने योजने जिनो।&lt;br&gt;&#xA;द्वीहि मासेहि सम्पत्तो बुद्धो जातपुरं वरं॥&lt;br&gt;&#xA;३५९.&lt;br&gt;&#xA;बुद्धं विसुद्धकमलाननसोभमानं,&lt;br&gt;&#xA;बालंसुमालिसतभानुसमानभानुं।&lt;br&gt;&#xA;चक्‍कङ्कितोरुचरणं चरणाधिवासं,&lt;br&gt;&#xA;लोकत्तयेकसरणं अरणग्गकायं॥&lt;br&gt;&#xA;३६०.&lt;br&gt;&#xA;सम्पुण्णहेमघटतोरणधूमगन्ध,&lt;br&gt;&#xA;मालेहि वेणुपणवादिहि दुन्दुभीहि।&lt;br&gt;&#xA;चित्तेहि छत्तधजचामरवीजनीहि,&lt;br&gt;&#xA;सुद्धोदनादिवनिपा अभिपूजयिंसू॥&lt;br&gt;&#xA;३६१.&lt;br&gt;&#xA;सुसज्‍जितं पुरं पत्वा मुनिन्दो तं मनोरमं।&lt;br&gt;&#xA;सुगन्धिपुप्फकिञ्‍जक्खालङ्कतोरुतलाकुलं॥&lt;br&gt;&#xA;३६२.&lt;br&gt;&#xA;सुफुल्‍लजलजाकिण्ण अच्छोदकजलालयं।&lt;br&gt;&#xA;मयूरमण्डलारद्ध रङ्गेहि च विराजितं॥&lt;br&gt;&#xA;३६३.&lt;br&gt;&#xA;चारुचङ्कमपासाद लतामण्डपमण्डितं।&lt;br&gt;&#xA;पावेक्खि पवरो रम्मं निग्रोधाराममुत्तमं॥&lt;br&gt;&#xA;३६४.&lt;br&gt;&#xA;‘‘अम्हाकमे’ससिद्धत्थो पुत्तो नत्तो’ति’’आदिना।&lt;br&gt;&#xA;चिन्तयित्वान सञ्‍जातमानसत्थद्धसाकिया॥&lt;br&gt;&#xA;३६५.&lt;br&gt;&#xA;दहरे दहरे राज कुमारे इदम’ब्रवुं।&lt;br&gt;&#xA;‘‘तुम्हे वन्दथ सिद्धत्थं नवन्दाम मयन्ति तं॥’’&lt;br&gt;&#xA;३६६.&lt;br&gt;&#xA;इदं वत्वा निसीदिंसु कत्वा ते पुरतो ततो।&lt;br&gt;&#xA;अदन्तदमको दन्तो तिलोकेकविलोचनो॥&lt;br&gt;&#xA;३६७.&lt;br&gt;&#xA;तेसं अज्झासयं ञत्वा ‘‘न मं वन्दन्ति ञातयो।&lt;br&gt;&#xA;हन्द वन्दापयिस्सामि’दानि नेसन्ति’’ तावदे॥&lt;br&gt;&#xA;३६८.&lt;br&gt;&#xA;अभिञ्‍ञा पादकज्झानं समापज्‍जित्वा झानतो।&lt;br&gt;&#xA;वुट्ठाय हेमहंसो’व हेमवण्णो पभङ्करो॥&lt;br&gt;&#xA;३६९.&lt;br&gt;&#xA;अब्भुग्गन्त्वा नभं सब्बसत्तनेत्तरसायनं।&lt;br&gt;&#xA;गण्डम्बरुक्खमूलस्मिं पाटिहारियसन्‍निभं॥&lt;br&gt;&#xA;३७०.&lt;br&gt;&#xA;असाधारणम’ञ्‍ञेसं पाटिहारियमु’त्तमं।&lt;br&gt;&#xA;रमनीयतरे तस्मिं अकासि मुनिपुङ्गवो॥&lt;br&gt;&#xA;३७१.&lt;br&gt;&#xA;दिस्वा तम’ब्भुतं राजा सुद्धोदनोनरासभो।&lt;br&gt;&#xA;सञ्‍जातपीतिपामोज्‍जो सक्यवंसेकनायको॥&lt;br&gt;&#xA;३७२.&lt;br&gt;&#xA;सत्थुपादारविन्देहि सके चारुसिरोरुहे।&lt;br&gt;&#xA;भूसिते’कासि ते सब्बे साकिय’ अकरुं तथा॥&lt;br&gt;&#xA;३७३.&lt;br&gt;&#xA;धीरो पोक्खरवस्सस्स अवसाने मनोरमं।&lt;br&gt;&#xA;धम्मवस्सं पवस्सेत्वा सत्तचित्तावनुग्गतं॥&lt;br&gt;&#xA;३७४.&lt;br&gt;&#xA;महामोहरजं हन्त्वा ससङ्घो दुतिये दिने।&lt;br&gt;&#xA;पवेक्खि सपदानेन पिण्डाय पुरमु’त्तमं॥&lt;br&gt;&#xA;३७५.&lt;br&gt;&#xA;तस्स पादारविन्दानि’रविन्दानि अनेकधा।&lt;br&gt;&#xA;उग्गन्त्वा पतिगण्हिंसु अक्‍कन्तक्‍कन्तठानतो॥&lt;br&gt;&#xA;३७६.&lt;br&gt;&#xA;देहजोतिकदम्बेहि गोपुरट्टालमन्दिरा।&lt;br&gt;&#xA;पिञ्‍जरत्तं गता तस्मिं पाकारप्पभूति तदा॥&lt;br&gt;&#xA;३७७.&lt;br&gt;&#xA;चरन्तं पविसित्वान पिण्डाय पुरवीथियं।&lt;br&gt;&#xA;लोकालोककरं वीरं सन्तं दन्तं पभङ्करं॥&lt;br&gt;&#xA;३७८.&lt;br&gt;&#xA;पसादजनके रम्मे पासादे सा यसोधरा।&lt;br&gt;&#xA;सीहपञ्‍जरतो दिस्वा ठिता पेमपरायणा॥&lt;br&gt;&#xA;३७९.&lt;br&gt;&#xA;भूसने मणिरंसीहि भासुरं राहुलं वरं।&lt;br&gt;&#xA;आमन्तेत्वा पदस्सेत्वा ‘‘तुय्हमे’सो पिता’’ति तं॥&lt;br&gt;&#xA;३८०.&lt;br&gt;&#xA;निकेतमु’पसङ्कम्म सुद्धोदनयसस्सिनो।&lt;br&gt;&#xA;वन्दित्वा तम’नेकाहि इत्थीहि परिवारिता॥&lt;br&gt;&#xA;३८१.&lt;br&gt;&#xA;‘‘देव देविन्दलीलाय पुत्तो ते’ध पुरे पुरे।&lt;br&gt;&#xA;चरित्वा चरते’दानि पिण्डाया’ति घरे घरे’’॥&lt;br&gt;&#xA;३८२.&lt;br&gt;&#xA;पवेदेसि पवेदेत्वा’गमा मन्दिरम’त्तनो।&lt;br&gt;&#xA;आनन्दजलसन्दोह पूरितो’रुचिलोचना॥&lt;br&gt;&#xA;३८३.&lt;br&gt;&#xA;ततो सेसनरिन्दानं इन्दो इन्दोव लङ्कतो।&lt;br&gt;&#xA;कम्पमानो पगन्त्वान वेगेन जिनसन्तिकं॥&lt;br&gt;&#xA;३८४.&lt;br&gt;&#xA;‘‘सक्यपुङ्गव ते ने’स वंसो मा चर मा चर।&lt;br&gt;&#xA;वंसे पुत्ते’कराजा’पि न पिण्डाय चरी पुरे॥’’&lt;br&gt;&#xA;३८५.&lt;br&gt;&#xA;इति वुत्ते नरिन्देन मुनिन्दो गुणसेखरो।&lt;br&gt;&#xA;‘‘तुय्हमे’सो महाराज वंसो मय्हं पन’न्वयो॥&lt;br&gt;&#xA;३८६.&lt;br&gt;&#xA;बुद्धवंसो’’ति सम्बुद्धवंसं तस्स पकासयी।&lt;br&gt;&#xA;अथो तस्मिं ठितोयेव देसेन्तो धम्ममु’त्तरिं॥&lt;br&gt;&#xA;३८७.&lt;br&gt;&#xA;‘‘उत्तिट्ठे नप्पमज्‍जेय्य धम्ममि’’च्‍चादिमु’त्तमं।&lt;br&gt;&#xA;गाथं मनोरमं वत्वा सोतूनं सिवमा’वहं॥&lt;br&gt;&#xA;३८८.&lt;br&gt;&#xA;दस्सनग्गरसं दत्वा सन्तप्पेत्वा तमु’त्तमो।&lt;br&gt;&#xA;तेना’भियाचितो तस्स निकेतं समुपागतो॥&lt;br&gt;&#xA;३८९.&lt;br&gt;&#xA;सद्धिं विससहस्सेहि तादीहि दिपदुत्तमं।&lt;br&gt;&#xA;मधुरोदनपानेन सन्तप्पेत्वा महीपति॥&lt;br&gt;&#xA;३९०.&lt;br&gt;&#xA;चुळामणीमरीचीहि पिञ्‍जरञ्‍जलिकेहि तं।&lt;br&gt;&#xA;राजुहि सह वन्दित्वा निसीदि जिनसन्तिके॥&lt;br&gt;&#xA;३९१.&lt;br&gt;&#xA;ता’पि नेकसता गन्त्वा सुन्दरा राजसुन्दरी।&lt;br&gt;&#xA;नरिन्देन अनुञ्‍ञाता निसिदिंसु तहिं तदा॥&lt;br&gt;&#xA;३९२.&lt;br&gt;&#xA;देसेत्वा मधुरं धम्मं तिलोकतिलको जिनो।&lt;br&gt;&#xA;अहम्प’ज्‍ज न गच्छेय्यं सवे बिम्बाय मन्दिरं॥&lt;br&gt;&#xA;३९३.&lt;br&gt;&#xA;दयाय हदयं तस्सा फालेय्या’ति दयालयो।&lt;br&gt;&#xA;सावकग्गयुगं गय्ह मन्दिरं पितरा गतो॥&lt;br&gt;&#xA;३९४.&lt;br&gt;&#xA;निसीदि पविसित्वान बुद्धो बुद्धासने तहिं।&lt;br&gt;&#xA;छब्बण्णरंसिजालेहि भासुरन्तो’व भानुमा॥&lt;br&gt;&#xA;३९५.&lt;br&gt;&#xA;मनोसिलाचुण्णसमानदेहमरीविजालेहि विराजमाना।&lt;br&gt;&#xA;पकम्पिता हेमलता’व बिम्बा बिम्बधरा सत्थु समीप’माग॥&lt;br&gt;&#xA;३९६.&lt;br&gt;&#xA;सत्थु पादेसु सम्फस्ससीतलुत्तमवारिना।&lt;br&gt;&#xA;निब्बापेसि महासोकपावकं हदयिन्धने॥&lt;br&gt;&#xA;३९७.&lt;br&gt;&#xA;राजा सत्थु पवेदेसि बिम्बाया’ति बहुं गुणं।&lt;br&gt;&#xA;मुनिन्दो’पि पकासेसि चन्दकिण्णरजातकं॥&lt;br&gt;&#xA;३९८.&lt;br&gt;&#xA;तदा नन्दकुमारस्स सम्पत्ते मङ्गलत्तये।&lt;br&gt;&#xA;विवाहो अभिसेको च इति गेहप्पवेसनं॥&lt;br&gt;&#xA;३९९.&lt;br&gt;&#xA;मङ्गलानं पुरेयेव पब्बाजेसि पभङ्करो।&lt;br&gt;&#xA;अनिच्छन्तं’व नेत्वा तं आरामं रम्ममुत्तमं॥&lt;br&gt;&#xA;४००.&lt;br&gt;&#xA;अत्तानम’नुगच्छन्तं दायज्‍जत्थं सकत्रजं।&lt;br&gt;&#xA;कुमारं राहुलं चा’पि कुमाराभरणुज्‍जलं॥&lt;br&gt;&#xA;४०१.&lt;br&gt;&#xA;‘‘सुखा’व छाया ते मे’’ति उग्गिरन्तं गिरं पियं।&lt;br&gt;&#xA;‘‘दायज्‍जं मे ददाही’ति दायज्‍जं मे ददाहि च’’॥&lt;br&gt;&#xA;४०२.&lt;br&gt;&#xA;आराममेव नेत्वान पब्बाजेसि निरुत्तरं।&lt;br&gt;&#xA;सद्धम्मरतनं दत्वा दायज्‍जं तस्स धीमतो॥&lt;br&gt;&#xA;४०३.&lt;br&gt;&#xA;निक्खम्म तम्हा सुगतंसुमालि तहिं जन्तुसरोरुहानि।&lt;br&gt;&#xA;सद्धम्मरंसीहि विकासयन्तो उपागतो राजगहं पुना’पि॥&lt;br&gt;&#xA;४०४.&lt;br&gt;&#xA;कुसुमाकुल सुन्दरतरुपवने पदुमुप्पल भासुरसरनिकरे।&lt;br&gt;&#xA;पुथुचङ्कममण्डितसितसिकते सुभसीतवने विहरति सुगतो॥&lt;br&gt;&#xA;४०५.&lt;br&gt;&#xA;तदा सुदत्तव्हयसेट्ठिसेट्ठो,&lt;br&gt;&#xA;बहूहि भण्डं सकटेहि गय्ह।&lt;br&gt;&#xA;सावत्थितो राजगहे मनुञ्‍ञे,&lt;br&gt;&#xA;सहायसेट्ठिस्स घरू’पगन्त्वा॥&lt;br&gt;&#xA;४०६.&lt;br&gt;&#xA;तेने’व वुत्तो सुभगेन बुद्धो,&lt;br&gt;&#xA;जातो’ति लोके दिपदानमिन्दो।&lt;br&gt;&#xA;सञ्‍जातपीतीहि उदग्गचित्तो,&lt;br&gt;&#xA;रत्तिं पभातं इति मञ्‍ञमानो॥&lt;br&gt;&#xA;४०७.&lt;br&gt;&#xA;निक्खम्म तम्हा विगतन्धकारे,&lt;br&gt;&#xA;देवानुभावेन महापथम्हि।&lt;br&gt;&#xA;गन्त्वान तं सीतवनं सुरम्मं,&lt;br&gt;&#xA;सम्पुण्ण चन्दं’व विराजमानं॥&lt;br&gt;&#xA;४०८.&lt;br&gt;&#xA;तं दीपरुक्खं विय पज्‍जलन्तं,&lt;br&gt;&#xA;विलोचनानन्दकरं महेसिं।&lt;br&gt;&#xA;दिस्वान तस्सु’त्तमपादरागं,&lt;br&gt;&#xA;पटिग्गहेत्वा सिरसा सुधीमा॥&lt;br&gt;&#xA;४०९.&lt;br&gt;&#xA;गम्भीरं निपुणं धम्मं सुणित्वा विमलं वरं।&lt;br&gt;&#xA;सोतापत्तिफल’म्पत्वा सहस्सनय मण्डितं॥&lt;br&gt;&#xA;४१०.&lt;br&gt;&#xA;निमन्तेत्वान सम्बुद्धं ससङ्घं लोकनायकं।&lt;br&gt;&#xA;वण्णगन्धरसूपेतं दत्वा दानं सुखावहं॥&lt;br&gt;&#xA;४११.&lt;br&gt;&#xA;सत्थु आगमनत्थाय सावत्थिनगरं वरं।&lt;br&gt;&#xA;पटिञ्‍ञं सो गहेत्वान गच्छन्तो अन्तरापथे॥&lt;br&gt;&#xA;४१२.&lt;br&gt;&#xA;योजने योजने वारु चित्तकम्मसमुज्‍जले।&lt;br&gt;&#xA;विहारे पवरे दत्वा कारापेत्वा बहुं धनं॥&lt;br&gt;&#xA;४१३.&lt;br&gt;&#xA;सावत्थिं पुन’रागन्त्वा पासादसतमण्डितं।&lt;br&gt;&#xA;तोरणङ्घिकपाकारगोपुरादिविराजितं॥&lt;br&gt;&#xA;४१४.&lt;br&gt;&#xA;पुरं अपहसन्तं’व देविन्दस्सा’पि सब्बदा।&lt;br&gt;&#xA;सब्बसम्पत्तिसम्पन्‍नं नच्‍चगीतादिसोभितं॥&lt;br&gt;&#xA;४१५.&lt;br&gt;&#xA;कस्मिं सो विहरेय्या’ति भगवा लोकनायको।&lt;br&gt;&#xA;समन्तानुविलोकेन्तो विहारारहभूमिकं॥&lt;br&gt;&#xA;४१६.&lt;br&gt;&#xA;जेतराजकुमारस्स उय्यानं नन्दनोपमं।&lt;br&gt;&#xA;छायूदकादिसम्पन्‍नं भूमिभागं उदिक्खिय॥&lt;br&gt;&#xA;४१७.&lt;br&gt;&#xA;हिरञ्‍ञकोटिसन्थारवसेने’व महायसो।&lt;br&gt;&#xA;किणित्वा पवरे तम्हि नरामरमनोहरे॥&lt;br&gt;&#xA;४१८.&lt;br&gt;&#xA;निच्‍चं किङ्किणिजालनादरुचिरं सिङ्गीव सिङ्गाकुलं,&lt;br&gt;&#xA;रम्मंनेकमणीहि छन्‍नछदनं आमुत्तमुत्तावलिं।&lt;br&gt;&#xA;नानारागवितान भासुरतरं पुप्फादिना’लङ्कत,&lt;br&gt;&#xA;चित्रं गन्धकुटिं वरं सुविपुलं कारेसि भूसेखरं॥&lt;br&gt;&#xA;४१९.&lt;br&gt;&#xA;जिनत्रजानम्पि विसालमालयं,&lt;br&gt;&#xA;विताननानासयनासनुज्‍जलं।&lt;br&gt;&#xA;सुमण्डितं मण्डपवङ्कमादिना,&lt;br&gt;&#xA;विलुम्पमानं मनलोचनं सदा॥&lt;br&gt;&#xA;४२०.&lt;br&gt;&#xA;अथापि सण्हामलसेतवालुकं,&lt;br&gt;&#xA;सवेदिकाचारुविसालमालकं।&lt;br&gt;&#xA;जलासयं सात’तिसीतलोदकं,&lt;br&gt;&#xA;सुगन्धिसोगन्धिकपङ्कजाकुलं॥&lt;br&gt;&#xA;४२१.&lt;br&gt;&#xA;सुफुल्‍लसालासनसोगनाग,&lt;br&gt;&#xA;पुन्‍नागपूगादिविराजमानं।&lt;br&gt;&#xA;मनोरमं जेतवनाभिधानं,&lt;br&gt;&#xA;कारापयी सेट्ठि विहारसेट्ठं॥&lt;br&gt;&#xA;४२२.&lt;br&gt;&#xA;विसालकेलासधराधरुत्तमा-&lt;br&gt;&#xA;भिरामपाकारफनिन्दगोपितो।&lt;br&gt;&#xA;जनस्स सब्बाभिमनत्थसाधको,&lt;br&gt;&#xA;विहारचिन्तामणि सो विराजिते॥&lt;br&gt;&#xA;४२३.&lt;br&gt;&#xA;ततो आगमनत्थाय मुनिन्दं नाथपिण्डिको।&lt;br&gt;&#xA;दूतं पाहेसि सो सत्था सुत्वा दूतस्स सासनं॥&lt;br&gt;&#xA;४२४.&lt;br&gt;&#xA;महता भिक्खुसङ्घेन तदा तम्हा पुरक्खतो।&lt;br&gt;&#xA;निक्खमित्वा’नुपुब्बेन पत्तो सावत्थिमुत्तमं॥&lt;br&gt;&#xA;४२५.&lt;br&gt;&#xA;समुज्‍जलानि नेकानि धजानादाय सुन्दरा।&lt;br&gt;&#xA;कुमारा पुरतो सत्थु निक्खमिंसु सुरा यथा॥&lt;br&gt;&#xA;४२६.&lt;br&gt;&#xA;निक्खमिंसु ततो तेसं पच्छतो तरुणङ्गना।&lt;br&gt;&#xA;चारुपुण्णघटादाय देवकञ्‍ञा यथा तथा॥&lt;br&gt;&#xA;४२७.&lt;br&gt;&#xA;पुण्णपातिं गहेत्वान सेट्ठिनो भरिया तथा।&lt;br&gt;&#xA;सद्धिं नेकसतित्थिहि नेकालङ्कारलङ्कता॥&lt;br&gt;&#xA;४२८.&lt;br&gt;&#xA;महासेट्ठि महासेट्ठिसतेहि सह नायकं।&lt;br&gt;&#xA;अब्भुग्गञ्छि महावीरं पूजितो तेहि नेकधा॥&lt;br&gt;&#xA;४२९.&lt;br&gt;&#xA;छब्बण्णरंसीहि मनोरमेहि,&lt;br&gt;&#xA;पुरं वरं पिञ्‍जरवण्णभावं।&lt;br&gt;&#xA;नेन्तो मुनिन्दो सुगतो सुगत्तो,&lt;br&gt;&#xA;उपाविसी जेतवनं विहारं॥&lt;br&gt;&#xA;४३०.&lt;br&gt;&#xA;चातुद्दिसस्स सङ्घस्स सम्बुद्धपमुखस्स’हं।&lt;br&gt;&#xA;इमं दम्मि विहारन्ति सत्थु चारुकरम्बुजे॥&lt;br&gt;&#xA;४३१.&lt;br&gt;&#xA;सुगन्धवासितं वारिं हेमभिङ्कारतो वरं।&lt;br&gt;&#xA;आकिरित्वा अदा रम्मं विहारं चारुदस्सनं॥&lt;br&gt;&#xA;४३२.&lt;br&gt;&#xA;सुरम्मं विहारं पटिग्गयह सेट्ठं,&lt;br&gt;&#xA;अनग्घे विचित्तासनस्मिं निसिन्‍नो।&lt;br&gt;&#xA;जनिन्दानमिन्दो तिलोकेकनेत्तो,&lt;br&gt;&#xA;तिलोकप्पसादावहं तं मनुञ्‍ञं॥&lt;br&gt;&#xA;४३३.&lt;br&gt;&#xA;उदारानिसंसं विहारप्पदाने,&lt;br&gt;&#xA;अनाथप्पदानेन नाथस्स तस्स।&lt;br&gt;&#xA;सुदत्ताभिधानस्स सेट्ठिस्स सत्था,&lt;br&gt;&#xA;यसस्सी हितेसी महेसी अदेसी॥&lt;br&gt;&#xA;४३४.&lt;br&gt;&#xA;उदारानिसंसं विहारप्पदाने,&lt;br&gt;&#xA;कथेतुं समत्थो विना भूरिपञ्‍ञं।&lt;br&gt;&#xA;तिलोकेकनाथं नरो कोसि युत्तो,&lt;br&gt;&#xA;मुखानं सहस्सेहि नेकेहि चा’पि॥&lt;br&gt;&#xA;४३५.&lt;br&gt;&#xA;इति विपुलयसो सो तस्स धम्मं कथेत्वा,&lt;br&gt;&#xA;अपि सकलजनानं मानसे तोसयन्तो।&lt;br&gt;&#xA;परममधुरनादं धम्मभेरिं महन्तं,&lt;br&gt;&#xA;विहरति पहरन्तो तत्थ तत्थूपगन्त्वा॥&lt;br&gt;&#xA;४३६.&lt;br&gt;&#xA;एवं तिलोकहितदेन महादयेन,&lt;br&gt;&#xA;लोकुत्तमेन परिभुत्तपदेसपन्तिं।&lt;br&gt;&#xA;निच्‍चंसुरासुरमहोरगरक्खसादि,&lt;br&gt;&#xA;सम्पूजितं अहमि’दानि निदस्ससिस्सं॥&lt;br&gt;&#xA;४३७.&lt;br&gt;&#xA;सद्धम्मरंसिनिकरेहि जिनंसुमालि,&lt;br&gt;&#xA;वेनेय्यपङ्कजवनानि विकासयन्तो।&lt;br&gt;&#xA;वासं अकासि पवरो पठमम्हि वस्से,&lt;br&gt;&#xA;बाराणसिम्हि नगरे मिगकाननम्हि॥&lt;br&gt;&#xA;४३८.&lt;br&gt;&#xA;नानाप्पकाररतनापणपन्तिवीथि,&lt;br&gt;&#xA;रम्मे पुरे पवरराजगहाभिधाने।&lt;br&gt;&#xA;वासं अकासि दुतिये ततिये चतुत्थे,&lt;br&gt;&#xA;वस्सेपि कन्ततरवेलुवनेव नाथो॥&lt;br&gt;&#xA;४३९.&lt;br&gt;&#xA;भूपालमोळिमणिरंसिविराजमानं,&lt;br&gt;&#xA;वेसालिनामविदितं नगरं सुरम्मं।&lt;br&gt;&#xA;निस्साय सक्यमुनिकेसरि पञ्‍चमम्ही,&lt;br&gt;&#xA;वस्सम्हि वासमकरित्थ महावनस्मिं॥&lt;br&gt;&#xA;४४०.&lt;br&gt;&#xA;फुल्‍लातिनीलविमलुप्पलचारुनेत्तो,&lt;br&gt;&#xA;सिंगीसमानतनुजोतिहि जोतमानो।&lt;br&gt;&#xA;बुद्धो अनन्तगुणसन्‍निधि छट्ठवस्से,&lt;br&gt;&#xA;वासं अका विपुलमङ्कुल पब्बतस्मिं॥&lt;br&gt;&#xA;४४१.&lt;br&gt;&#xA;गम्भीरदुद्दसतरं मधुरं मरूनं,&lt;br&gt;&#xA;देसेत्व धम्ममतुलो सिरिसन्‍निवासो।&lt;br&gt;&#xA;देविन्दसीतलविसालसिलासनस्मिं,&lt;br&gt;&#xA;वस्सम्हि वासम’करी मुनि सत्तमम्हि॥&lt;br&gt;&#xA;४४२.&lt;br&gt;&#xA;फुल्‍लारविन्दचरणो चरणाधिवासो,&lt;br&gt;&#xA;सो सुंसुमारगिरिनामधराधरम्हि।&lt;br&gt;&#xA;वासं अका परममारजि अट्ठमस्मिं,&lt;br&gt;&#xA;वस्सम्हि कन्तरभेसकलावनम्हि॥&lt;br&gt;&#xA;४४३.&lt;br&gt;&#xA;नानामतातिबहुतित्थियसप्पदप्पं,&lt;br&gt;&#xA;हन्त्वा तिलोकतिलको नवमम्हि वस्से।&lt;br&gt;&#xA;वासं अकासि रुचिरे अतिदस्सनीये,&lt;br&gt;&#xA;कोसम्बिसिम्बलिवने जिनपक्खिराजा॥&lt;br&gt;&#xA;४४४.&lt;br&gt;&#xA;तेसं महन्तकलहं समितुं यतीनं,&lt;br&gt;&#xA;निस्साय वारणवरं दसमम्हि वस्से।&lt;br&gt;&#xA;पुप्फाभिकिण्णविपुलामलकाननस्मिं,&lt;br&gt;&#xA;वासं अका मुनिवरो वरपारलेय्यो॥&lt;br&gt;&#xA;४४५.&lt;br&gt;&#xA;धम्मामतेन जनतं अजरामरत्तं,&lt;br&gt;&#xA;नेन्तो विलोचनमनोहरसुद्धदन्तो।&lt;br&gt;&#xA;नालाभिधानदिजगामवरे मुनिन्दो,&lt;br&gt;&#xA;वासं अका अमितबुद्धि दसेकवस्से॥&lt;br&gt;&#xA;४४६.&lt;br&gt;&#xA;वेरञ्‍ज चारुदिजगामसमीपभूते,&lt;br&gt;&#xA;आरामके सुरभिपुप्फफलाभिरामे।&lt;br&gt;&#xA;सब्बञ्‍ञु सक्यमुनि बारसमम्हि वस्से,&lt;br&gt;&#xA;वासं अकासि पुचिमन्ददुमिन्दमूले॥&lt;br&gt;&#xA;४४७.&lt;br&gt;&#xA;फुल्‍लारविन्दवदनो रचिचारुसोभो,&lt;br&gt;&#xA;लोकस्स अत्थचरियाय दयाधिवासो।&lt;br&gt;&#xA;वासं अका रुचिरचालियपब्बतस्मिं,&lt;br&gt;&#xA;वीरो तिलोकगरु तेरसमम्हि वस्से॥&lt;br&gt;&#xA;४४८.&lt;br&gt;&#xA;बन्धूकपुप्फसमपादकराभिरामो,&lt;br&gt;&#xA;धम्मिस्सरो पवरजेतवने सुरम्मे।&lt;br&gt;&#xA;धीरो महिद्धि मुनि चुद्दसमम्हि वस्से,&lt;br&gt;&#xA;वासं अका सकलसत्तहितेसु युत्तो॥&lt;br&gt;&#xA;४४९.&lt;br&gt;&#xA;वेनेय्यबन्धुवनरागगजे विहन्त्वा,&lt;br&gt;&#xA;वस्सम्हि पञ्‍चदसमे मुनिसीहराजा।&lt;br&gt;&#xA;वासं अका कपिलवत्थुधराधरोरु,&lt;br&gt;&#xA;निग्रोधरामरमणीयमणिग्गुहायं॥&lt;br&gt;&#xA;४५०.&lt;br&gt;&#xA;यक्खम्पि कक्खलतरं सुविनीतभावं,&lt;br&gt;&#xA;नेत्वा पुरे वरतमालवकाभिधाने।&lt;br&gt;&#xA;वस्मम्हि वासमकरी दसछट्ठमम्हि,&lt;br&gt;&#xA;नेन्तो जनं बहुतरम्पि च सन्तिमग्गं॥&lt;br&gt;&#xA;४५१.&lt;br&gt;&#xA;पाकारगोपुरनिकेतनतोरणादि,&lt;br&gt;&#xA;नेत्ताभिरामवरराजगहे महेसि।&lt;br&gt;&#xA;वासं अकानधिवरो दससत्तमम्हि,&lt;br&gt;&#xA;वस्सम्हि पत्थयसो भुवनत्तयस्मिं॥&lt;br&gt;&#xA;४५२.&lt;br&gt;&#xA;धम्मोसधेन मधुरेन सुखावहेन,&lt;br&gt;&#xA;लोकस्स घोरतररागरजं विहन्त्वा।&lt;br&gt;&#xA;वस्सम्हि वासमकरी दसअट्ठमस्मिं,&lt;br&gt;&#xA;अङ्गीरसो पवरचालियपब्बतस्मिं॥&lt;br&gt;&#xA;४५३.&lt;br&gt;&#xA;वेनय्यबन्धुजनमोहरिपुं उळारं,&lt;br&gt;&#xA;हन्त्वान धम्मअसिना वरधम्मराजा।&lt;br&gt;&#xA;एकूनवीसतिमके पुन तत्थ वस्से,&lt;br&gt;&#xA;वासं अका मधुरभारति लोकनाथो॥&lt;br&gt;&#xA;४५४.&lt;br&gt;&#xA;सुद्धासयो पवरराजगहे विचित्ते,&lt;br&gt;&#xA;वासं अकासि समवीसतिमम्हि वस्से।&lt;br&gt;&#xA;लोकस्स अत्थचरणे सुभकप्परुक्खो,&lt;br&gt;&#xA;चिन्तामणिप्पवरभद्दघटो मुनिन्दो॥&lt;br&gt;&#xA;४५५.&lt;br&gt;&#xA;एवं तिलोकमहितो अनिबद्धवासं,&lt;br&gt;&#xA;कत्वा चरम्पठमबोधियुदारपञ्‍ञो।&lt;br&gt;&#xA;छब्बण्णरंसिसमुपेतविचित्तदेहो,&lt;br&gt;&#xA;लोकेकबन्धु भगवा अवसेसकाले॥&lt;br&gt;&#xA;४५६.&lt;br&gt;&#xA;सावत्थियं पवरजेतवने च रम्मे,&lt;br&gt;&#xA;दिब्बालये च समलङ्कतपुब्बरामे।&lt;br&gt;&#xA;वासं अकासि मुनि वीसतिपञ्‍चवस्से,&lt;br&gt;&#xA;लोकाभिवुद्धिनिरतो सुखसन्‍निवासो॥&lt;br&gt;&#xA;४५७.&lt;br&gt;&#xA;इति अमितदयो यो पञ्‍चताळीसवस्से,&lt;br&gt;&#xA;मनुजमनवनस्मिं जातरागग्गिरासिं।&lt;br&gt;&#xA;परममधुरधम्मम्बुहि निब्बापयन्तो,&lt;br&gt;&#xA;अवसि समुनिमेघो लोकसन्तिं करोतु!&lt;br&gt;&#xA;४५८.&lt;br&gt;&#xA;पञ्‍ञावरङ्गना मय्हं सञ्‍जाता मनमन्दिरे।&lt;br&gt;&#xA;तोसयन्ती सब्बजनं वुद्धिं गच्छतु सब्बदा॥&lt;br&gt;&#xA;४५९.&lt;br&gt;&#xA;चितं यं रचयन्तेन जिनस्स चरितं मया।&lt;br&gt;&#xA;पुञ्‍ञं तस्सानुभावेन सम्पत्तो तुसितालयं॥&lt;br&gt;&#xA;४६०.&lt;br&gt;&#xA;मेत्तेय्यलोकनाथस्स सुणन्तो धम्मदेसनं।&lt;br&gt;&#xA;तेन सद्धिं चिरं कालं विन्दन्तो महतिं सिरिं॥&lt;br&gt;&#xA;४६१.&lt;br&gt;&#xA;बुद्धे जाते महासत्तोरम्मे केतुमनीपुरे।&lt;br&gt;&#xA;राजवंसे जनीत्वान तिहेतुपटिसन्धिको॥&lt;br&gt;&#xA;४६२.&lt;br&gt;&#xA;चिवरं पिण्डपातञ्‍च अनग्घं विपुलं वरं।&lt;br&gt;&#xA;सेनासनञ्‍च भेसज्‍जं दत्वा तस्स महेसिनो॥&lt;br&gt;&#xA;४६३.&lt;br&gt;&#xA;सासने पब्बजित्वान जोतेन्तो तमनुत्तरं।&lt;br&gt;&#xA;इद्धिमा सतिमा सम्मा धारेन्तो पिटकत्तयं॥&lt;br&gt;&#xA;४६४.&lt;br&gt;&#xA;व्याकतो तेन बुद्धो यं हेस्सतीति अनागते।&lt;br&gt;&#xA;उप्पन्‍नुप्पन्‍नबुद्धानं दानं दत्वा सुखावहं॥&lt;br&gt;&#xA;४६५.&lt;br&gt;&#xA;संसारे संसरन्तो हि कप्परुक्खो च पाणिनं।&lt;br&gt;&#xA;इच्छितिच्छितमन्‍नादिं ददन्तो मधुरं चरं॥&lt;br&gt;&#xA;४६६.&lt;br&gt;&#xA;मंसलोहितनेत्तादिं ददं चित्तसमाहितो।&lt;br&gt;&#xA;सीलनेक्खम्मपञ्‍ञादिं पूरेन्तो सब्बपारमिं॥&lt;br&gt;&#xA;४६७.&lt;br&gt;&#xA;पारमिसिखरं पत्वा बुद्धो हुत्वा अनुत्तरो।&lt;br&gt;&#xA;देसेत्वा मधुरं धम्मं जन्तूनं सिवमावहं॥&lt;br&gt;&#xA;४६८.&lt;br&gt;&#xA;सब्बं सदेवकं लोकं ब्रहासंसारबन्धना।&lt;br&gt;&#xA;मोचयित्वा वरं खेमं पापुण्यें सिवं पुरं॥&lt;br&gt;&#xA;४६९.&lt;br&gt;&#xA;लङ्कालङ्कार भूतेन भूपालन्वयकेतुना।&lt;br&gt;&#xA;विजयबाहुना रञ्‍ञा सकनामेन कारिते॥&lt;br&gt;&#xA;४७०.&lt;br&gt;&#xA;सतोयासयपाकार गोपुरादिविराजिते।&lt;br&gt;&#xA;परिवेणवरे रम्मे वसता सन्तवुत्तिना॥&lt;br&gt;&#xA;४७१.&lt;br&gt;&#xA;मेधङ्कराभिधानेन दयावासेन धीमता।&lt;br&gt;&#xA;थेरेन रचितं एतं सब्भ संसेवितं सदा॥&lt;br&gt;&#xA;४७२.&lt;br&gt;&#xA;भवे भवे’ध गाथानं तेसत्तति चतुस्सतं।&lt;br&gt;&#xA;गन्थतो पञ्‍चपञ्‍ञासा-धिकं पञ्‍चसतं इति॥&lt;/p&gt;</description>
    </item>
  </channel>
</rss>
