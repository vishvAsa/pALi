<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ मोगल्लानपञ्चिका on पाळिषु विश्वासटिप्पणयो</title>
    <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/</link>
    <description>Recent content in &#43;०६ मोगल्लानपञ्चिका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/09_byAkaraNa_gantha-sangaho/06_mogallAnapanchikA/index.xml" rel="self" type="application/rss+xml" />
    <item>
      <title>० मोग्गल्‍लान पञ्‍चिका टीका</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/0_moggallAna_pa~nchikA_TIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/0_moggallAna_pa~nchikA_TIkA/</guid>
      <description>&lt;p&gt;नमो तस्स भगवतो अरहतो सम्मासम्बुद्धस्स&lt;br&gt;&#xA;मोग्गल्‍लान पञ्‍चिका टीका&lt;br&gt;&#xA;सारत्थविलासिनीनाम&lt;br&gt;&#xA;पञ्‍चिकाटीका&lt;/p&gt;&#xA;&lt;h2 id=&#34;पणमदकथ&#34;&gt;पणामादिकथा&lt;/h2&gt;&#xA;&lt;p&gt;विज्‍जाधनस्स समनुस्सरणम्पि यस्स,&lt;br&gt;&#xA;पञ्‍ञाविसुद्धरतनानयनेकहेतु।&lt;br&gt;&#xA;तं धम्मराजममलुज्‍जलकित्तिमालं,&lt;br&gt;&#xA;सामोदमादरमये हदये निधाय॥&lt;br&gt;&#xA;लद्धम्महोदय महादय (सम्पसादा) [जपसो (पोत्थके)],&lt;br&gt;&#xA;सक्‍का(दि) सक्‍कतगुणं रतन (द्वयञ्‍च) [त्तयता (पोत्थके)]।&lt;br&gt;&#xA;(यापञ्‍चिका) गुरुवरप्प(भवात्यगाहा) [हपा त्य गाया (पोत्थके)],&lt;br&gt;&#xA;तं साधु सिस्सजन मज्‍जवगाह याम॥&lt;br&gt;&#xA;जयतीह महापञ्‍ञो, सो मोग्गल्‍लायनो मुनि।&lt;br&gt;&#xA;यस्स साधुगुणुब्भूत,कित्ति सब्बत्थ पत्थटा॥&lt;br&gt;&#xA;इच्‍चेव मनवसेस मत्तनो भयाद्यूपद्दवोपघाभकरसामत्थिय योगेन सकलज्झत्तिकबाहियन्तराय निवारण मधिप्पेतसिद्धि विसेस मभिकङ्खिय रतनत्तय विसयभूतं तंसाधने कन्तनिदान भूतस्स आलोकिययातिसयगुणविसेसयुत्तस्स महतो प्यतिमहनीयस्स रतनत्तयस्स सप्पसादानुरूपं पूजाविसयं तदनुस्स(रणं कत्वा) गुरुसन्‍नियोगमनुट्ठातुं–&lt;br&gt;&#xA;किन्तेहि पादसुस्सूसा, येसं नत्थि गुरूनिह।&lt;br&gt;&#xA;ये तप्पादरजोकिण्णा, तेव साधू विवेकिनोति॥&lt;br&gt;&#xA;वचनतो अत्तनो गुरुपूजा पुरस्सरं पञ्‍चिकाविवरणं पथि’या पञ्‍चिका’तिआदिना कतपटिञ्‍ञत्ता सम्पति महादयोतिआदिनो गन्थस्स साधुजनवण्णनं वण्णनमारभिस्साम।&lt;br&gt;&#xA;ननु च वुत्तिगन्थस्स वण्णनायं कताभिनिवेसो-यमाचरियोति कथमिहानधिकते महादयोतिआदिके पटिपन्‍नोति रतनत्तप्पणामगन्थकत्तुगन्थनिस्सयगन्थारम्भफलअभिधेय्यसङ्खात- पयोजनसोतुजनसमुस्साहनानं सन्दस्सनत्थं। तत्थ रतनत्तयप्पणाम करणं अन्तरायकरापुञ्‍ञविघातकरपुञ्‍ञविसेसुप्पादनेन कत्तु मिच्छितस्स गन्थस्स अनन्तरायेनं परिसमापनत्थं। वचीपणामो पनेत्थ सोतूनम्पि यथावुत्तत्थनिप्फादनको आचरियेनाप्यय मत्थो दस्सितोयेव’तत्थ रतनत्तयप्पणामसन्दस्सन’न्तिआदिना, वाचसिकसत्थाधिकारतोपि वचीपणामोति कायप्पणामो मनोपणामो च। न कतो, गन्थकत्तुसन्दस्सनं गन्थस्स पमाण भावविभावनत्थं, गन्थनिस्सयसन्दस्सनं अत्तनियभावसन्धस्सनेन तब्बिसुद्धिदस्सनत्थं, गन्थारम्भफलदस्सनं तप्पटिक्खेपकजननिसेधाय, अभिधेय्यसङ्खातययोजनसन्दस्सनं वीमंसापुब्बकारीनं पयोजनो पालम्भपुब्बिका सत्थे पवत्ततीति सोतुजनसमुस्साहनं (कत्वा) आदरेन गन्थे पवत्तनत्थं, यदाहु –&lt;br&gt;&#xA;सब्बस्सेव हि सत्थस्स, कम्मस्सापि च कस्सचि।&lt;br&gt;&#xA;केनेतं गय्हते ताव, याव-वुत्तम्पयोजनंति॥&lt;br&gt;&#xA;ननु सत्थप्पयोजनानं सम्बन्धोपि वत्तब्बो इदमस्स पयोजनन्ति यतो–&lt;br&gt;&#xA;सिद्धप्पयोजनं सिद्ध,सम्बन्धं सोतुमिच्छति।&lt;br&gt;&#xA;सोतादो तेन वत्तब्बो, सम्बन्धो सप्पयोजनोति॥&lt;br&gt;&#xA;तत्रेदमुत्तरं–&lt;br&gt;&#xA;सत्तं पयोजनञ्‍चेव, उभो सम्बन्धनिस्सया।&lt;br&gt;&#xA;तं वुत्तन्तोगधत्ता न, भिन्‍नो वुत्तो पयोजनाति॥&lt;br&gt;&#xA;पयोजनप्पयोजनम्पन सामत्थियलद्धब्बं सयमाचरियेन ‘‘को पन सद्दलक्खणस्स अजानने दोसो’’तिआदिना वुत्तनयेन विञ्‍ञातब्बं।&lt;br&gt;&#xA;तत्थ‘महादयो’त्यादिना गाथाद्वयेन रतनत्तयपणामो दस्सितो, ‘यो इद्धिमन्तेसू’तिआदिना गन्थकत्ता, ‘सद्दसत्थ’न्तिआदिना गन्थनिस्सयो, ‘सङ्खेपनयेना’तिच ‘सारभूतं विपुलत्थगा हिं अनाकुल’न्ति च इमेहि गन्थारम्भफलं सोतुजनसमुस्साहनञ्‍च, अभिधेय्यसङ्खातप्पयोजनम्पन‘संवण्णन’न्ति इमिना दस्सितं अन्वत्थ ब्यपदेसेन संवण्णीयति विवरित्वा वित्थारेत्वा कथीयति अत्थो एतायाति संवण्णनाभि कत्वा, तम्पन विवरित्वा कथनं सद्दानुसासनसत्थसन्‍निस्सयत्ता अभिधेय्यो नाम समुदितेन सत्थेन वचनीयत्थो तं [वचनीयत्थोति (पोत्थके)] वुत्तसद्दानुसिट्ठिसङ्खातपयोजनमेवाति अयमेत्थ समुदायत्थो।&lt;br&gt;&#xA;अयम्पनेत्थ अवयवत्थो-योति अनियमवचनं धम्मराजसद्दा पेक्खाय चेत्थ पुल्‍लिङ्गता, तेनेत्थ वुच्‍चमानगुणविसेसा धारपुग्गलविसेसनिदस्सनं, दयति दुक्खं अपनेत्वा परेसं सुखं ददाति, दयीयति वा सप्पुरिसेहि गमिय(ति स) सन्ताने पवत्तीयति, दयति वा परदुक्खं हिंसति, दयति वा परदुक्खं गण्हाति तंवसेन अत्तनो हदयखेदं करोतीति दया, ‘‘दय=दानगति हिंसादानेसु’’ इच्‍चस्मा ‘‘इत्थियमणत्तिकयक्याचे’’ति (५-४९) अप्पच्‍चयो, विसयमहन्तताय महती पसत्था वा दया अस्साति महादयो, विसेसन समासे ‘‘सद्धादित्व’’ (४-८४) वक्खमानपारमितासम्भरणदुक्खानुभव नानमिदं हेतुवचनं, कम्मकिलेसेहि जनिताति जना सत्तलोको, इमिना खीणासवापि सङ्गय्हन्ति तेसम्पि दिट्ठधम्मिकसुखविहारसङ्खात हितस्स दानतो, जनानं समूहो जनता तस्सा हिताय अभिवड्ढिया सकलवट्ट दुक्खनिस्सटनिब्बानसुखभागियकरणायाति वुत्तं होति, अस्सच’सम्पूरय’न्ति इमिना’दुक्खमनुभवी’ति इमिना च सम्बन्धो, सम्बोधीति एत्थ संसद्दो सामन्ति इममत्थं दीपेति, तस्मा संसयमेव अनञ्‍ञबोधितो हुत्वा चत्तारि सच्‍चानि बुज्झति पटिविज्झति एतायाति सम्बोधि, संपुब्बा बुधधातुतो ‘‘इ’’इति ण्वादि (को) इप्पच्‍चयो, सवासनसकलसंकिलेसप्पहायकं भगवतो अरहत्तमग्गञ्‍ञाणं सब्बञ्‍ञुतञ्‍ञाणन्तिपि वदन्ति, सम्पापयतीति सम्पापकं, सम्बोधिया सम्पापकन्ति छट्ठीसमासो, किन्ति धम्मजातं धम्मसद्देनेत्थ पारमिधम्मा पञ्‍चमहापरिच्‍चागादयो च अधिप्पेता, तेपि हि अत्तानं धारेन्तं धारेन्ति सम्बोधि सम्पापनसामत्थिययोगेन परेपि धारेन्ति नामाति धम्माति वुच्‍चन्ति, ‘धर=धारणे’इच्‍चस्मा खीसु, वियादिसुत्तेन ण्वादि(को) मप्पच्‍चयो, धम्मानंजातं, धम्माएववा जातं, सम्बोधिसम्पापकञ्‍च तं धम्मजातं चेति विसेसनसमासो, ‘सम्पूरय’न्ति मस्सेतं कम्मं, सम्पूरयन्ति पयोगसम्पत्तियोगा दीपङ्कर (पाद)मूले हत्थोपगतम्पि निब्बानम्पहाय यथावुत्तकरुणागुणयोगसीतलीभूतहदयताय ‘‘कथन्‍नामेते अच्‍चन्त दुस्सहवट्टदुक्खोपगते सत्ते तंमहादुक्खा मोचेस्सामी’’ति वट्टदुक्खनिस्सरणेकहेतुताय सम्मा पूरेन्तो वड्ढेन्तो वुड्ढिं विरूळ्हं वेपुल्‍लं गमेन्तोति वुत्तं होति, हेतुयेवेदमपि दुक्खानुभवनस्स, महादयता पनस्स परम्परहेतु, दुट्ठु खनति कायिकं अस्सादन्ति’दुपुब्बा खनिस्मा’ ‘‘क्‍वी’’ति (५-४) क्‍वि, दुक्खं कायिकदुक्ख वेदना, कीदिसन्ति आह-’अनन्तरूप’न्ति, सभाववचनो यं रूपसद्दो ‘‘पियरूप’’न्तिआदीसुविय, ते च दुक्खसभावा (अनन्ता) अनन्तकारणानं वसेन, तस्मा अनन्तं रूपं सभावो अस्साति अनन्तरूपं, तं दुक्खं अनुभवी विन्दी, किमिवाति आह-‘सुखं वा’ति, सुट्ठु खनति कायिकं आबाधन्ति सुखं, इवसद्दो सधम्मत्तसङ्खातोपमाजोतको, सधम्मत्तञ्हि उपमा, वुत्तञ्हि ‘‘उपमानोपमेय्यानं, सधम्मत्तं सियो पमा’’ति, किं वुत्तं होति ‘‘अनिट्ठानुभवनसभावायापि दुक्खवेदनाय अनुभवनसभावसामञ्‍ञेन अज्झासयसम्पत्तिविसेसयोगा महाकारुणिकस्स सुखेन सदिसतापत्तिहोतीति दुक्खम्पि समानं तं सुखमिव विन्दी’’ति। कथमञ्‍ञथा वट्टदुक्खतो सकललोकस्स समुद्धरणं सियाति, अथवा सुखमिव सुखं विन्दन्तो विय अनञ्‍ञविन्दियमपि तादिसं दुक्खं सकललोकहिताव हितमनताय विन्दीति अत्थो, तेनाह ‘अखिन्‍नरूपो’ति, अखिन्‍नं परिस्सममप्पत्तं रूपं सभावो अस्साति विग्गहो।&lt;br&gt;&#xA;तं धम्मराजन्ति योति अनियमनिद्दिट्ठस्स वुत्तगुणविसेसाधार पुग्गलस्सनियमनवचनं, धम्मेन राजति नो अधम्मेनाति वा, अत्तना पटिविद्धस्स सामिभावेन धम्मस्स राजा सामीति वा, अत्तना पटिविज्झियमाने धम्मे पटिविज्झन्तोव तत्थ राजति दिप्पतीति वा, परूपकारवसेन तदत्थायेव पटिपन्‍नत्ता परेसं धम्मं राजेति पकासेतीति वा धम्मराजा, तं धम्मराजं नमित्वाति सम्बन्धो, नमस्सित्वाति अत्थो, कीदिसन्ति आह-‘जितमारवीरं सुधन्त सोवण्णनिभ’न्ति। तत्थ मारो च सो वीरोचाति मारवीरो जितो विद्तेधस्तबलो मारवीरो नाति जितमारवीरो, तं, किञ्‍चापि देवपुत्तकिलेसाभिसङ्खारमच्‍चुक्खन्ध मारा-नेन जिता एव, तथापि वीरसद्दसन्‍निधानेन देवपुत्तमारे गहिते तंविजया अञ्‍ञेपि जिता एव नाम होन्तीति विञ्‍ञेय्यं, सुट्ठु धन्तं धमितं उद्धरितं सुधन्तं, सुवण्णमेव सोवण्णं, सुधन्त च तं सोवण्णञ्‍च, तस्सेव निभा सोभा अस्सेति समासो, अथवा सुधन्तञ्‍च तं सुवण्णं चेति समासे तस्सिदन्ति ‘‘णो’’ति (४-३४) णप्पच्‍चये ‘‘मज्झे’’ति (४-१२६) मज्झवुद्धियं सुधन्तसोवण्णं पटिमारूपं, तेन निभो सदिसो, तं।&lt;br&gt;&#xA;एत्तावता च –&lt;br&gt;&#xA;हेतु फलं परत्थो च, सब्बोपि थुतिसङ्गहो।&lt;br&gt;&#xA;हेतु सम्बोधितो, पुब्बेव, यमञ्‍ञं ततोपरीति॥&lt;br&gt;&#xA;वुत्तहेतुफलसत्तोपकारवसेन बुद्धरतनस्स थुतिपुब्बकम्पणामं दस्सेत्वा इदानि धम्मराजेन तेनापि पूजनीयस्स धम्मरतनस्स निपच्‍चकारं दस्सेतुं‘धम्मञ्‍च मोहन्धतमप्पधंसि’न्ति आह, तत्थ च सद्दो ‘धम्मञ्‍च नमित्वा’ति [नमस्सित्वा (पोत्थके)] नमस्सनक्रियाय धम्मं सम्पिण्डेति, किम्भूतन्ति आह, ‘मोहन्धतमप्पधंसि’न्ति, मुय्हतीति मोहो=अञ्‍ञाणं, अन्धयति समत्थचक्खुविञ्‍ञाणपरिहानेनाति अन्धं, अन्धञ्‍च तं तमञ्‍चेति अन्धतमं=बाळ्हतिमिरं, मोहोयेव तंसदिसताय अन्धतमन्ति मो हन्धतमं, तं पधंसेति पकारेन नासेति सीलेनाति मोहन्धतमप्पधंसी, पसद्दस्सपकासनत्थं हित्वा पकारत्थस्सेव गहणतो परियत्तिया सह–&lt;br&gt;&#xA;सोतापत्तादयो मग्गा,चत्तारो तप्फलानिच।&lt;br&gt;&#xA;चत्तारि अथ निब्बानं, धम्मा लोकुत्तरा नवाति॥&lt;br&gt;&#xA;वुत्तनवलोकुत्तरम्मो गहिताति विञ्‍ञातब्बं, अञ्‍ञथा अरहत्तमग्गोव गय्हेय्य, कस्मा पनेत्थ मोहस्सेव पहानं वुत्तं, नेतरेसन्ति तम्मूलकत्ता सब्बकिलेसानं, तप्पहानस्मिञ्हि वुच्‍चमाने तम्मुखेनेतरेसम्पि पहानं वुत्तमेव होतीति।&lt;br&gt;&#xA;एवं धम्मरतनस्स नमक्‍कारं दस्सेत्वा इदानि तदाधारभूतसङ्घरतनं नमस्सितुं ‘सङ्घं तथा सङ्घटितं गुणेही’ति वुत्तं, तत्थ तथासद्दो समुच्‍चये वा, वचोयुत्तियं वा, वचोयुत्तिपक्खे च सद्दो आनेत्वा सम्बन्धितब्बो, किलेसादयो संहनति हिंसतीति सङ्घो, संपुब्बतो हनतिस्मा क्‍विम्हि ‘‘क्‍विम्हि घोपरिपच्‍चसमो ही’’ति (५.१००) हनस्स घो, किलेसहिंसनञ्‍चेत्थ तदङ्गादिवसेन गहितं, गुणेहीति सामञ्‍ञनिद्देसतो सम्मुतिसङ्घेन सद्धिम्&lt;br&gt;&#xA;चत्तारो च पटिपन्‍ना, चत्तारो च फलेठिता।&lt;br&gt;&#xA;एस सङ्घो उजुभूतो, पञ्‍ञासीलसमाहितोति॥&lt;br&gt;&#xA;वुत्तअट्ठअरियपुग्गला गय्हन्ति, गुणेहीति लोकियलोकुत्तरेहि सीलादिगुणेहि, सङ्घटितन्ति संहतं।&lt;br&gt;&#xA;एवमनन्तरायेन गन्थपरिसमापनत्थमनन्त गुणविसिट्ठलोकत्तयग्गसीखामणिभूतस्स रतनत्तयस्स पणामं दस्सेत्वा इदानि गन्थ कत्तादियथावुत्तत्थोपदस्सन पुब्बङ्गममत्तना समारभितब्बं गन्थ करणं पटिञ्‍ञातुकामो’यो इद्धिमन्तेसू’तिआदिमाह, तत्थ ‘यो’ति इमस्स ‘तन्‍नामधेय्येना’ति इमिना सम्बन्धो, एताय सत्ता इज्झन्ति इद्धा वुद्धा उक्‍कंसगता होन्तीति इद्धि=इद्धिविधादयो लोकिया लोकुत्तरा च सा एतेसमत्थीति इद्धिमन्तो, तेसु इद्धिमन्तेसु, इद्धिमन्तानं महासावकानं मज्झेति अत्थो, महत्तप्पत्तोति महत्तं महन्तभावं गतो, तन्‍नामधेय्येनाति तस्सेव नामधेय्यमस्साति तन्‍नामधेय्यो, तेन, तपोधनेनाति मुनिना, किं वुत्तं होति- ‘‘एतदग्गं भिक्खवे मम सावकानं भिक्खूनं इद्धिमन्तानं यदिदं मोग्गल्‍लानो’’ति भगवता इद्धिमन्तेसु एतदग्गे ठपितो महामोग्गल्‍लानत्थेरो नाम यो दुतियो अग्गसावको… (तेन समाननामधेय्येनाति) तमपदिसन्तो-यमाचरियो अनुद्धतभावेन उजुनाक्‍कमेन नामादिकमवत्वा वङ्कवुत्तिया अत्तनो मोग्गल्‍लानोति नामं महासामिट्ठानन्तरप्पत्तिं कालोचितपञ्‍ञा वेय्यत्तियं बुद्धसासनोपकारितादिञ्‍च विभावेति। ‘यं रचित’न्ति सम्बन्धो, रचितन्ति कतं, किन्ति आह सद्दसत्थ’न्ति, सद्दसत्थं नाम सुत्त, सद्दलक्खणब्याकरणाद्यपरनामधेय्यं, सुत्तं(हि) ‘सद्दा (लक्खीयन्ति) सासीयन्ति अनुसासीयन्ति पकतिप्पच्‍चयादिविभागकप्पनाय एतेना’ति सद्दलक्खणन्ति च ‘ब्याकरीयन्ति सद्दनिप्फादनवसेन कथीयन्ति एतेना’ति ब्याकरणन्ति च वुच्‍चति, अपरम्पन वुत्यादि तदुपकरणभावेन सद्दसत्थं सद्दलक्खणं ब्याकरणन्ति च वुच्‍चतीति दट्ठब्बं, अनुनन्ति तब्बिसेसनं, असेसलक्खियोपसङ्गाहकभावेन वत्तब्बस्सापरस्साभावा सम्पुण्णन्ति अत्थो, अथाति अनन्तरत्थे निपातो, सद्दसत्थरचनानन्तरन्ति अत्थो, तस्सेति सद्दसत्थस्स, वुत्ति च समासा कताति सम्बन्धो, सुत्तं विवरीयति एतायाति वुत्ति, समस्सते सङ्खिपीयतीति समासा।&lt;br&gt;&#xA;तस्सापीति वुत्तियापि, सङ्गहेत्वा सद्दवसेन सङ्कुचितं विय कत्वा खिपनं सङ्खेपो, तस्स नयो कमो सङ्खेपनयो, तेन, भोवाति यो सद्दसत्थस्स वुत्तिया च कत्ता सो एव, इदानि सुत्तवुत्तिरचनानन्तरमवसरप्पत्ते इमस्मिं काले, समारभेय्य सम्मा आरम्भं करेय्य बहुन्‍नं क्रियाक्खणानमादिभूतं क्रियाक्खणमनुतिट्ठेय्य, किन्ति संवण्णनं, संवण्णीयति अत्थो एतायाति संवण्णना, पञ्‍चीयति विपञ्‍चीयति ब्यत्ती करीयति वुत्ति अत्थो एतायाति वा, तं पञ्‍चयतीति वा लद्धनामपञ्‍चिका, तं।&lt;br&gt;&#xA;एवमत्तना करणीयसत्थम्पटिजानित्वा तदनन्तरं ‘‘द्वे मे भिक्खवे पच्‍चया सम्मादिट्ठिया उप्पादाय (कतमे द्वे) परतो च घोसो (अज्झत्तञ्‍च) योनिसो मनसिकारो’’ति वचनतो सम्मासवनपटिबद्धा सब्बापि सासन (प्पटि) सम्पत्तीति सासनप्पटिपत्तिया ब्याकरणस्स मूलकारणत्ता तं सवने साधुजने नियोजेन्तो ‘तं सारभूत’न्तिआदिमाह, तत्थ तन्ति यसद्दविरहेपि अधिकतत्ता संवण्णनं परामसति, तं सुणन्तू’ति सम्बन्धो, साधूति सवनक्रियाविसेसनं, अत्थानुरूपं ब्यञ्‍जनं, ब्यञ्‍जनानुरूपञ्‍च अत्थंसल्‍लक्खेत्वा अनञ्‍ञमना हुत्वा सक्‍कच्‍चं सुणन्तूति अत्थो सुवण्णभाजने निक्खित्तसीहवसाविय अविनस्समानं कत्वा हदये ठपनवसेन, सक्‍कच्‍चसवनमेव हि सोतूनमत्थावहं होतीति, सन्तोति सवनक्रियाय कत्तारो दस्सेति, तथा सातिसयब्याकरणं… तथाविधा एव सप्पुरिसा साधुकं सोतुकामा होन्तीति, किम्भूतन्ति आह ‘सारभूत’न्तिआदि, भूतसद्दो एत्थ ‘‘भूतस्मिं पाचित्तिय’न्तिआदीसु विय विज्‍जमानत्थो, फेग्गुत्ताभावेन अपरिच्‍चजनीयताय सारो थिरं सो अत्थो ब्यञ्‍जनञ्‍च अस्सा अत्थीति सारा च सा भूताच, अथ वा लोकियलोकुत्तरगुणातिसयसाधनेकसाधनभावतो सेट्ठट्ठेन सारञ्‍च सा भूताचाति सारभूता, तं गन्थो येवेत्थ सङ्खेपितो, अत्थो पन नयग्गाहिततायपि सब्बथा दस्सितोयेवाति विपुलं अत्थं गण्हातीति विपुलत्थगाही, तं, विधीयमानवण्णनाक्‍कमविसेसेन ब्याकुलस्स वण्णनाक्‍कमस्स निरसनतो नत्थि आकुलं किञ्‍चि अस्साति अनाकुलं, तं, इमिना च कच्‍चायनवुत्तिवण्णनासु न तथाभावं दस्सेति।&lt;br&gt;&#xA;तदेवमधिकतत्तायेवायमाचरियो गन्थारम्भे’महादयो यो’तिआदिके पटिपज्‍जित्वा दानि अत्तना वण्णनीयस्स गन्थस्सादि भूतं वाक्यमनधिकतपरिहारमुखेनेवोपन्यस्य ब्याख्यातुमाह- ‘इधा’तिआदि, तत्थ इधाति इमस्मिं मागधिकसद्दलक्खणविरचनाधिकारे, मागधानं सद्दानं इदन्ति मागधिकं, मागधिकं सद्दलक्खणन्ति विसेसन समासो, विरचयितुकामोति कत्तुकामो, रतिंजनेतीति रतनं, रमयती [र तयती (पोत्थके)] ति (वा) रतनं अनप्पच्‍चयेन, अथवा यं लोके चित्तीकतादिकं रतनन्ति वुच्‍चति, इदम्पि तं सदिसताय रतनन्ति वुच्‍चति, तथाचाहु–&lt;br&gt;&#xA;चित्तीकतं महग्घञ्‍च, अतुलं दुल्‍लभदस्सनं।&lt;br&gt;&#xA;अनोमसत्तपरिभोगं, रतनं तेन वुच्‍चतीति॥&lt;br&gt;&#xA;बुद्धादीनमेतमधिवचनं, तयो अवयवा अस्साति तयं, समुदायो, रतनानं तयं रतनत्तयं, अवयवविनिम्मुत्तस्स पन समुदायस्स अभावतो तीणि एव रतनानि वुच्‍चन्ति, पणमनं पणामो, रतनत्तयगुणनिन्‍नता, पणमन्ति एतायाति वा पणामो, पणामक्रियानिप्फादिका कुसलचेतना, रतनत्तयस्स पणामोति छट्ठीसमासो, अभिधीयति पटिपादीयतीत्यभिधेय्यो समुदितेन सत्थेन वचनीयत्थो, येन च यो पटिपादीयति सो तस्स अत्थो होतीति, सो च पकतिप्पच्‍चयादिविभागकप्पनाय सद्दानं सङ्खरणं, सद्दसत्थेन हि सद्दसङ्खरणमेव पटिपादीयति, (रतनत्तयप्पणामो च अभिधेय्यो च) रतनत्तयप्पणामाभिधेय्यन्ति चत्थसमासो, तस्स सन्दस्सनं अत्थो यस्साति अञ्‍ञपदत्थो, किन्तं वाक्यं, ता वाति वाक्यालङ्कारे, ननुचेवमधिकतत्तेपि अभिधेय्यमत्तमेवदस्सेतब्बं सिया किं वाचापणामेन, कायमनोमयेनापि पुञ्‍ञाति सयप्पत्तिया अभिसमीहितत्थसिद्धि होतेवाति चोदनं मनसि निधाय वचीपणामस्स परत्थसन्‍निस्सयतञ्‍च तस्सेव विभागेन पयोजनञ्‍च दस्सेतुमाह- ‘तत्थ’इच्‍चादि, गुणसद्दो एत्थ ‘‘सतगुणा दक्खिणा पाटिकङ्खा’’तिआदीसु विय आनिसंसट्ठो, गुणानमानिसंसानं अनुकूलं अनुगुणं, हेतुमन्तविसेसनमेतं, पधानभावं नीतं पणीतं अतिउत्तमन्ति अत्थो, अतीसयेन पणीतं पणीततरं, चित्तस्ससन्तानं पबन्धो चित्तसन्तानं, पणीततरञ्‍च तं चित्तसन्तानञ्‍च, अनुगुणञ्‍च तं पणीततरचित्तसन्तानञ्‍चाति विसेसनसमासो, तप्पणामकरणेन अनुगुण…पे॰… सन्तानं येसन्ति अञ्‍ञपदत्थो, तेसं, यथा ते सोतारो रतनत्तयस्स पणामकरणेन पुञ्‍ञातिसयप्पटिलाभा अनेकानिसंसातिसयप्पटिलाभानुकूल चित्तसन्तानताय पधानतरचित्तसन्ताना होन्ति, तथा पवत्तानन्ति अधिप्पायो, इदम्पि अधिगता…पे॰… न्तराधानन्तीमेसं हेतुभावेन तिट्ठति, अधिगता पत्ता अनेके बहू आनिसंसविसेसा आयु वण्णसुखबलपटिभानादयो येसन्ति विग्गहो, विसोसिता सुक्खापिता अन्तराया भयादयो अज्झत्तिका बाहिया वा येसं तथाविधानं सोतूनं, एतेपि अभि,पे,द्धत्थन्ति इच्‍चस्स हेतू, अभिसमीहितस्स अनुट्ठितस्स कतनिट्ठितस्स गन्थस्स अवबोधोयेव फलं, तस्स सिज्झनत्थं, किन्तं रतनत्तयप्पणामसन्दस्सनं।&lt;br&gt;&#xA;सच्‍चं पुनपि सच्‍चन्ति, भुजमुक्खिप्प वुच्‍चते।&lt;br&gt;&#xA;सकत्थो नत्थी नत्थेव,परस्सत्थमकुब्बतोति॥&lt;br&gt;&#xA;वचनतो परत्थोव सप्पुरिसेहि कत्तब्बो, परत्थे सम्पादिते पन सकत्थो सम्पन्‍नोव नाम सियाति मनसि कत्वा आह- ‘एतदेवा’तिआदि। कायमनोसमाचरणेन सम्पज्‍जमानञ्‍च वचीसमाचरणेन सम्पज्‍जतेवाति अनेनेव वाक्येन विञ्‍ञायतीति अवगन्तब्बं, बुद्धि पुब्बा यस्मिं करणे तं बुद्धि पुब्बं, तं सीलेन करोन्ता बुद्धिपुब्बकारिनो, अभिधेय्यस्स अधिगमो जाननं पुब्बो यस्स सो अभिधेय्याधिगमपुब्बको , अवतारो पवत्ति, एकदेसदस्सने ‘‘समुद्दो दिट्ठो’’ति विय एकदेसेपि समुदायवोहारदस्सनतो पच्छिम पादेनाति वुत्तं, पच्छिमपादस्सेकदेसभूतेन ‘सद्दलक्खण’मिच्‍चनेनाति अत्थो, साधियं सद्दानं सङ्खरणं, साधनं ब्याकरणं, तं लक्खणं सभावो अस्साति साधियसाधनलक्खणो, साधियस्सेदं साधनं, साधनस्स चेदं साधियन्ति एवमस्सेदम्भावहेतुसभावो सम्बन्धोति वुत्तं होति, पयोजनं अभिधेय्यसद्दोपदस्सितं सद्दसङ्खरणं, तत्थ सम्बन्धस्सन्तोगधत्तं… साधियोपदस्सनमुखेन साधनस्सापि दस्सितत्ता निस्सयोपदस्सनतो, उस्सुक्‍कं सम्मावायामं, बुद्धत्तं सब्बञ्‍ञुतञ्‍ञाणं, पूरेत्वाति–&lt;br&gt;&#xA;मनुस्सत्तं लिङ्गसम्पत्ति, हेतु सत्थारदस्सनं।&lt;br&gt;&#xA;पब्बज्‍जा गुणसम्पत्ति, अधिकारो च छन्दता।&lt;br&gt;&#xA;अट्ठधम्मसमोधाना, अभिनीहारो समिज्झतीति॥&lt;br&gt;&#xA;वुत्तअट्ठधम्मसमन्‍नागतेन अभिनीहारेन समन्‍नागता हुत्वा यथावुत्ते पारमितादयो धम्मे पूरेत्वाति अत्थो, आगताति सत्तत्तिंसबोधिपक्खियधम्मानुब्रूहनेन आगता, इधाति इमस्मिं लोके, आगताति पत्ता उप्पन्‍ना, तथागतोति यथा सम्पति जाता ते भगवन्तो सत्तपदवीतिहारेन गता, तथा अयम्पि उत्तराभिमुखं गतोति अत्थो, मुहुत्तजातोवाति सम्पतिजातो एव, जातसमनन्तरमेवाति वुत्तं होति, विक्‍कमीति अगमासि, सत्त पदानि गन्त्वान दिसा विलोकेसीति इदं ‘‘धम्मता एसा भिक्खवे सम्पति जातो बोधिसत्ता समेहि पादेहि पतिट्ठहित्वा’’ति एव मादिकाय पाळिया सत्तपदवीतिहारूपरिठितस्स सब्बदिसानुविलोकनस्स वुत्तत्ता वुत्तं, दिसा विलोकेसि समन्ततोति इदम्पन ‘समेहि पादेहि फुसी वसुन्धर’न्ति एतस्स अनन्तरं दट्ठब्बं… पादेहि वसुन्धराफुसनानन्तरमेव दसदिसावलोकितत्ता, अट्ठङ्गानि नाम–&lt;br&gt;&#xA;विसट्ठं मञ्‍जु विञ्‍ञेय्यं, सवनीया-विसारिनो।&lt;br&gt;&#xA;बिन्दु गम्भीरनिन्‍नादि,च्‍चेवमट्ठङ्गिको सरोति॥&lt;br&gt;&#xA;वुत्तानि अट्ठङ्गानि, तथागतोति इमस्सेव विसुं अत्थपरियायं दस्सेतुं ‘अथवा’तिआदिमाह, अरियेन सेतुनाति समथविपस्सनासङ्खातेन उत्तमेन मग्गेन, एवमादिनातिआदिसद्देन तेसं तेसं धम्मानं सभावसरसलक्खणं तथं आगतो यथावतो अधिगतो’येगत्यत्था ते बुद्ध्यत्था, ये बुद्ध्या ते गत्यत्था’तितथागतोति एवमादिं सङ्गण्हाति, तत्थतत्थाति तेसु तेसु दीघागमादीसु, तथागतभावोति तथागतोति भवनं निप्फत्ति नमस्सनकिरियाभिसम्बन्धाति’नमस्सित्वा’ति एत्थ नमस्सनकिरियाय अभिसम्बन्धा इमिना तथागतादीनं कम्मत्तं विभावेति, नमस्सनकिरियाविसेसनत्ताति ‘नमस्सित्वा’ति नमस्सनं कत्वाति वुत्तं नाम सियाति नमस्सनन्ति वुत्तनमस्सनकिरियाय विसेसनत्ता, बोधियाति बोधिवुच्‍चति चतूसु मग्गेसु ञाणं, तं भगवा एत्थ पत्तोति (बोधि, तस्सा) बोधिरुक्खस्साति अत्थो, मूलेति मूलसमीपे ‘‘याव मज्झन्हिके काले छाया फरति निवाते पण्णानि पतन्ति एतावता रुक्खमूलं’’तिआदीसु विय, ननु अञ्‍ञेपि खीणासवा ‘अग्गमग्गेने’च्‍चादिना वक्खमान नयेन निप्फन्‍ना एवाति अनुयोगं मनसिकत्वा वुत्तं ‘सहेव वासनाया’ति, न हि भगवन्तं ठपेत्वा अञ्‍ञे सह वासनाय किलेसे पहातुं सक्‍कोन्ति, एतेन अञ्‍ञेहि असाधारणं भगवतो अरहत्तन्ति दस्सेति, तेनेव इद्धसद्दस्स अत्थं दस्सेन्तो’तेपि हि’च्‍चादिकं वक्खति, कापनायं वासना नाम पहीनकिलेसस्सापि अप्पहीनकिलेसस्स पयोगसदिसपयोगहेतुभूतो किलेसनिहितो सामत्थियविसेसो’आयस्मतो पिलिन्दवच्छस्स वसलसमुदाचारनिमित्तं विय’, अग्गमग्गेनाति अरहत्तमग्गेन, सब्बकिलेसे रागादिके, अरहत्तं अग्गफलं, सम्मुति उपपत्तिदेवभावतो अञ्‍ञेन विसुद्धि देवभावेनातिनिप्फन्‍नत्ता आह-‘विसुद्धिदेवभावेना’ति, सकलकिलेसकालुस्सियापगमेन विसुद्धिप्पत्तिया सब्बञ्‍ञुगुणा लङ्कारेन विसुद्धिदेवभावेनाति अत्थो।&lt;br&gt;&#xA;‘इध=संसिद्धियं’ इद्धवन्तो इद्धात्तप्पच्‍चयेन, ‘गुण=आमन्तणे’ भूवादिसेसो, गुणीयन्ति परिचीयन्ति सेय्यत्तिकेहीति गुणा कप्पच्‍चयेन, तेपीति सावकपच्‍चेकबुद्धापि, हि सद्दो हेतुम्हि, यस्मा अग्गं…पे॰… अनूनगुणा , तस्माति अत्थो, सब्बञ्‍ञुतादीनन्तिआदिकं तेसं सब्बञ्‍ञुबुद्धेहि ऊनगुणताय हेतुवचनं, केचि ‘सिद्धो मिद्धगुणो अस्साति सिद्धमिद्धगुणन्ति दुट्ठमत्थं परिकप्पेत्वा वाक्यमिदं दूसेन्ति, ते पन ‘मिद्धो नाम कोचि गुणो नत्थी’ति च, ‘तथागतो नाम मिद्ध गुणो न होती’ति च, ‘तादिसो चे सिया न ञाणनिस्सितपूजा पकतोपयोगिनी भवती’ति च अजानित्वा वदथ तुम्हेहि वत्वा उय्योजेतब्बा, मङ्गलत्थञ्‍चेत्थादो सिद्धसद्दोपादानं, मङ्गलादीनि हि सत्थान्यब्याहतप्पसरानि होन्त्यायस्मन्तब्याख्यातुसोतुकानि च, धम्मसङ्घानम्पीति इमिना अवयवेन विग्गहेपि समुदायस्स समासत्थत्ता अञ्‍ञपदत्थसमासोयं तग्गुणसंविञ्‍ञाणोति दीपेति, तेनाह- ‘अञ्‍ञपदत्थे’च्‍चादि, गुणीभूतानम्पीति अप्पधानभूतानम्पि विसेसनभूतानम्पि अञ्‍ञपदत्थस्स पधानत्ता, किरियातिसम्बन्धो वगम्यते धम्मसङ्घानं गुणीभूतानम्पि तदविनाभावित्तेन नमस्सनातिसम्बन्धा, तदेव समत्थेति ‘तथाह’च्‍चादिना, पुत्तेन सह वत्तमानोति तग्गुणसंविञ्‍ञाणअञ्‍ञपदत्थसमासत्ता तुल्यमुभिन्‍नम्पि आगमनन्ति पुत्तोपि आगतोति पतीयते, तत्थाति निद्धारणे सत्तधी, अत्तानन्ति धम्मं दस्सेति, धारेन्तेति अत्तनि ठपेन्ते पवत्तेन्ते उप्पादेन्ते, चत्तारोपि अपाया सामञ्‍ञवसेन’अपाये’ति वुत्ता, किलेसवट्ट कम्मवट्ट विपाकवट्टवसेन तयो वट्टा, तेसु दुक्खं, तस्मिं, धारेतीति वुत्तधारणं नाम अत्थतो अपायादिनिब्बत्तककिलेसविद्धंसनं, तञ्‍च यथारूपं किलेससमुच्छिन्दनतप्पटिप्पस्सद्धि आलम्बनभावेन होतीति आह- ‘सो…पे॰… वसेना’ति, नवन्‍नम्पि, ते समधिगमहेतुताय धम्मोयेव नामाति ‘दसा’तिआदि वुत्तं, तत्थ कारणमाह- ‘तम्मूलकत्ता’तिआदि, तम्मूलकत्ताति तं कारणत्ता, सीलदिट्ठिसामञ्‍ञेनाति अरियेन सीलेन अरियाय च दिट्ठिया समानभावेन, अरियानञ्हि सीलदिट्ठियो मग्गेनागतत्ता सब्बथा समानाव, तेन ते यत्थकत्थचि ठितापि सहगतावाति संहतोति इमस्मिं अत्थे सङ्घोति पदसिद्धि दट्ठब्बा, अधिप्पेतवसेन पनेतं वुत्तं, लोकियसीलदिट्ठिया सामञ्‍ञेन संहतत्ता सम्मुतिसङ्घोपि पणामारहोयेवाति दट्ठब्बं।&lt;br&gt;&#xA;अथ केते सद्दा, येसमिदं लक्खणं भासिस्सन्ति पटिञ्‍ञातन्ति आह-‘सद्दा घटपटादयो’ति, आदिसद्देन रुक्खादयो, ननु सन्ति मेघसद्दसमुद्दसद्दादयोपीति न निरत्थकानमिधानुपयोगित्ता, ये लोकसङ्केतानुरोधेनात्थप्पकासका तेसं सात्थकानमे विदं लक्खणन्ति, अपिच ‘सद्दा घटपटादयो’ति वदन्तो वेदिकानं विय उन्ति [ञत्थि (पोत्थके)] आदीनं अनुपुब्बीनियमावत्थानमसम्भवा तदनुक्‍कमेन निप्फादियमाननम्पि सद्दानं लोकियत्तानभिवत्तनञ्‍च बोधेतीति दट्ठब्बं, नु तत्थ पकासकत्थं सद्दस्स समुदायवसेन वा सिया पच्‍चेकवण्णवसेन वा, तत्थ यदि पच्‍चेकवण्णा पकासयेय्युं, घटसद्दे घकारोयेव घटत्थं, पकासयेय्य, तथा चाञ्‍ञेसमकारादीनमनत्थ कता सिया, अथ समुदिता पकासयेय्युं, तदा वण्णानमुच्‍चारणानन्तरविनासित्ता समुदायोयेव न सिया, तथा सति कथ मत्थं सद्दो पकासयतीति चे कमेन सोतचित्तादिगहितक्खर पाळिया च यो सद्दोति विञ्‍ञेय्यो सात्थको चित्तगोचरो, चित्तगोचरस्सापि सद्दस्स पन बालजनप्पबोधाय कप्पनामत्तेन पकत्यादिविभागतो, न सभावेनान्वाख्यानं, तेनाह-‘पकत्या’दि आदि, ननु गोइच्‍चादिसाधुसद्दनियमे सति गोतादयो असाधु सद्दाति विञ्‍ञायन्ति गन्तब्बमग्गनियमे अगन्तब्बमग्गो विय, गोतादि असाधुसद्दनियमे वा गोइच्‍चादयो सद्दा साधवोति अगन्तब्बमग्गनियमे गन्तब्बमग्गो विय, किं सद्दानमन्वाख्यानेना तिदमासङ्किय पयोजनमाह- ‘लक्खणाभिधानंचे’च्‍चादि, सद्दानम्पटिपत्तियं पटिपदपाठस्सानूपायत्तं दस्सेतुमाह- ‘अञ्‍ञथे’च्‍चादि, अञ्‍ञथाति असति लक्खणाभिधाने, सक्‍कतादीतिआदिसद्देन पाकतादिं सङ्गण्हाति, बहुविधत्तं सक्‍कतपाकतपेसाचिकअपब्भंसवसेन, मगधेसु विदिताति इमस्मिं अत्थे ‘‘अञ्‍ञस्मि’’न्ति (४-१२१) मागधानं इदन्ति अत्थे ‘‘णो’’ति (४-३४) णप्पच्‍चये मागधा मागधन्ति च पदनिप्फत्ति वेदितब्बाति दस्सेतुमाह- ‘मगधेस्मि’च्‍चादि, मगधेसु विदितातिआदिनो अधिप्पायं विवरितुमाह- ‘इदं वुत्तं होती’तिआदि, तत्थ इदन्ति इदानि वक्खमानं मागधं…पे॰… होतीति एतं वुत्तं होतीति मगधेसु…पे॰… लक्खणं मागधन्ति वदता पकासितं होतीति अत्थो, हिसद्दो’मगधेस्वि’च्‍चादिना वुत्तं समत्थयति, लक्खणं विसेसयताति सद्दलक्खण सद्दस्स उत्तरपदत्थप्पधानत्ता मागधन्ति इमिना लक्खणं विसेसयता ब्यवच्छेदयता वुत्तिकारेन, अत्थतोति सामत्थियतो, सद्दे च विसेसितो होतीति सद्दलक्खणसद्दो मागधे एव [सद्देएव (पोत्थके)] ब्यवच्छेदितो होति, अयमेत्थाधिप्पायो ‘मगधेसु विदिता मागधाति सद्दे गहेत्वा तेसमिदं मागधन्ति मागधसद्देन यस्मा सद्दलक्खणसद्दे लक्खणं विसेसितं, तस्मा सद्दलक्खणसद्दे सद्दो यदि अमागधो कथं लक्खणं मागधं सियाति सामत्थिया सद्दोपि विसेसितो होती’ति, ननु मागधन्ति लक्खणस्स मागध सद्दसम्बन्धित्तझापनतो सद्दलक्खणन्ति एत्थ सद्दसद्दस्स निरत्थक तापत्ति होतीति, न होति गम्ममानत्थस्स सद्दस्स पयोगम्पति कामचारत्ता सद्दलक्खणसद्दस्स वा समासत्थे निरुळ्हत्ता ‘‘तत्रिदं सुगतस्स सुगतचीवरप्पमाण’’न्तिआदीसु विय, कोपनातिआदिसद्दलक्खणन्ति इमिना अभिधेय्यसङ्खातपयोजनस्स दस्सितत्ता तप्पयोजनपुच्छनपरा चोदना, वुच्‍चतेच्‍चादि परिहारो, यथा सब्बथात्तपरहितकामेन।&lt;br&gt;&#xA;पियो च गरु भावनीयो, वत्ता च वचनक्खमो।&lt;br&gt;&#xA;गम्भीरञ्‍च कथं कत्ता,नोचा ठाने नियोजकोति॥&lt;br&gt;&#xA;वुत्तेहि ततो परेहि च पसत्थतरेहि गुणविसेसेहि समुपेतं गुरुं।&lt;br&gt;&#xA;तस्मा अक्खरकोसल्‍लं, सम्पादेय्य हितत्थिको।&lt;br&gt;&#xA;उपट्ठहं गुरुं सम्मा, उट्ठानादीहि पञ्‍चहीति॥&lt;br&gt;&#xA;वचनतो उट्ठान-उपट्ठान-परिचरिया-सुस्सूसा सक्‍कच्‍चसिप्पपटिग्गहणेहि सम्मा उपट्ठहन्तेन सवन,उग्गहन-धारण-परिपुच्छा-भावना हि कङ्खाविच्छेदं कत्वा विञ्‍ञातब्बं सद्दलक्खणं, तथा अविञ्‍ञातं सद्दलक्खणमनेनाति अविञ्‍ञातसद्दलक्खणो पुग्गलो, हिसद्दो अवधारणे, सो ‘धम्मविनयेसु कुसलो न होती’ति एत्थ दट्ठब्बो, कुसलो दक्खो न होति, तत्थ धम्मविनयेसु सुत्तन्ताताभिधम्मसङ्खातेसु धम्मेसु चेव विनये च, कस्मा–&lt;br&gt;&#xA;यो निरुत्तिं न सिक्खेय्य, सिक्खन्तो पिटकत्तयं।&lt;br&gt;&#xA;पदेपदे विकङ्खेय्य, वने अन्धगजो यथाति॥&lt;br&gt;&#xA;वचनतो, अयमेत्थाधिप्पायो ‘‘यथा वुत्तनयेन सम्भूतपद ब्यामोहवसेन पदत्थेपि ब्यामोहसम्भवतो सुत्तन्तोपदस्सिताय दिट्ठिविनिवेट्ठनाय च अभिधम्मागते नामरूपपरिच्छेदे च विनय निद्दिट्ठे संवरासंवरे च अकोसल्‍लं सिया’’ति, यथाधम्मन्ति धम्मविनय सद्दस्स यो-त्थो विनयसुत्ताभिधम्मसङ्खातो, तस्स सो-त्थो, तदनतिक्‍कमेन, पटिपज्‍जितुमसक्‍कोन्तोति तत्थतत्थेव वुत्तासु अधिसील अधिचित्त अधिपञ्‍ञासिक्खासु पवत्तितुं असमत्थो, कुसलो पन समत्थो पञ्‍ञाविसेसालोकपटिलाभतो, वुत्तं हि–&lt;br&gt;&#xA;याव तिट्ठन्ति सुत्तन्ता, विनयो याव दिप्पति।&lt;br&gt;&#xA;ताव दक्खन्ति आलोकं, सूरिये अब्भुग्गते यथाति॥&lt;br&gt;&#xA;पटिपत्तिन्ति पटिपज्‍जीयतीति पटिपत्तीति यथावुत्तं तिविधम्पि पटिपत्तिं, विराधेत्वाति नासेत्वा, नस्सति हि पटिपत्ति तेसुयेवा को सल्‍लतमगतत्ता, तथा चाहु–&lt;br&gt;&#xA;सुत्तन्तेसु असन्तेसु, पमुट्ठे विनयम्हि च।&lt;br&gt;&#xA;तमो भविस्सति लोके, सूरिये अत्थङ्गते यथाति॥&lt;br&gt;&#xA;संसारदुक्खस्सेव भागी होति… यथावुत्ता-नुक्‍कमपरिच्‍चागेन अनुरूपपटिपत्तिया पटिलभितब्बत्ता अधिगमविसयस्स [विसथत्ता (पोत्थके)] यो गक्खेमस्स, वुत्तञ्हि तस्सानुलोमपटिपत्तिमूलकत्तं–&lt;br&gt;&#xA;सुत्तन्ते रक्खिते सन्ते, पटिपत्ति होति रक्खिता।&lt;br&gt;&#xA;पटिपत्तियं ठितो धीरो, योगक्खेमा न धंसतीति॥&lt;br&gt;&#xA;एतावता अविञ्‍ञातसद्दलक्खणस्स सकत्थपरिहानिं दस्सेत्वा इदानि सकत्थसम्पत्तिमूलिका परत्थसम्पत्तीति तदभावा तादिसो पुग्गलो परेसम्पि पच्‍चयो भवितुं न सक्‍कोतीति दस्सेतुं ‘नचा’तिआदि वुत्तं, पतिट्ठाति धारणं, तञ्‍चेत्थ तेसं तेसं कुल पुत्तानं धम्मविनयसिक्खापनं तंतं कम्मतो नित्थरणादि च, तदुभय मेवा-न्हसङ्गिकं पतिट्ठं, मुख्यभूतम्पन तम्मूलके सुपरिसुद्धसीले पतिट्ठापनमेव, तदुपकरणत्थो सिक्खापनादि, इध पन तं साधनभूतो पुग्गलो उपचारतो पतिट्ठाति गहेतब्बो, हिसद्दो यथावुत्त समत्थनत्थे निपातो, सद्दलक्खणञ्‍ञूयेवाति अवधारणम्पन तेसु तब्बिदूयेव समत्थोति दस्सनत्थं पकरणवसेन वुत्तं, अत्तनो पन सुगुत्तसीलक्खन्धविरहेन कदाचि कोचि यथावुत्तानं पतिट्ठाभवितुं न सक्‍कोति… तम्मूलकत्ता सद्धम्मट्ठितिया सपरपतिट्ठा भावस्स च, तेनेव विनयधरे आनिसंसं दस्सेन्तेन भगवता तप्पधानं तप्पमुखंव कत्वा ‘‘पञ्‍चिमे भिक्खवे आनिसंसा विनयधर पुग्गले, कतमे पञ्‍च अत्तनो सीलक्खन्धो सुगुत्तो होति सु रक्खितो, कुक्‍कुच्‍चपकतानं पटिसरणं होति, विसारदो सङ्घ मज्झे विहरति, पच्‍चत्त्थिके सहधम्मेन सुनिग्गहितं निग्गण्हाति, सद्धम्मट्ठितिया पटिपन्‍नो च होती’’ति वुत्तं, अत्थानुरूपन्ति अत्तनो वचनीयस्सत्थस्स वाचकत्तेन योग्यं, ब्यञ्‍जनानुरूपन्ति अत्तनो वाचकस्स वचनीयत्तेन योग्यं, परिवासादीसूतिआदिसद्देन अब्भानादिं सङ्गण्हाति, तंतंकम्मन्ति परिवासादिकं तंतंकम्मं, अञ्‍ञोति असद्दलक्खणञ्‍ञू, न केवलमनेन सकत्थपरत्थाव नासिता, अथ खोति विधो सद्धम्मोपि नासितोयेवाति वत्थुमाह ‘अजानन्तो पना’तिआदि, अयथापटिपज्‍जमानोति सद्दलक्खणञ्‍ञुना यथा येन पकारेन अत्थानुरूपं ब्यञ्‍जने ब्यञ्‍जनानुरूपञ्‍च अत्थे पटिपज्‍जितब्बं, तथा अप्पटिपज्‍जमानो, तथा च वक्खति– तथा हि सो सद्दलक्खण मजानन्तो’तिआदि। तिविधम्पि सद्धम्मन्ति परियत्तिपटिपत्तिअधिगमवसेनति विधमेव सद्धम्मं, तत्थ तिपिटकबुद्धवचनं परियत्तिसद्धम्मो नाम, तेरस धुतगुणा चुद्दस खन्धकवत्तानि द्वे असीति महावत्तानीति अयं पटिपत्तिसद्धम्मो नाम, चत्तारो मग्गा चत्तारि च फलानि अयं अधिगमसद्धम्मो नाम, तथाहिच्‍चादिना वुत्तमत्थं समत्थेति, तम्पि पाळिया थिरीकातुं ‘वुत्तं हेत’न्तिआदिमाह, तत्थ धम्माति हेतू, सद्धम्मस्साति यथावुत्तस्स तिविधस्स सद्धम्मस्स, पदब्यञ्‍जनन्ति पदञ्‍च ब्यञ्‍जनञ्‍च तं, तत्थ पदं नाम स्याद्यन्तं त्याद्यन्तञ्‍च, ब्यञ्‍जीयति अत्थो एतेनाति ब्यञ्‍जनं-वाक्यं अथवा पज्‍जते गम्यते अत्थो एतेनाति पदं-स्याद्यन्तादि, वाक्यंव ब्यञ्‍जनं, सिथिलधनितादिपदमेववा वुत्तनयेन ब्यञ्‍जनन्ति पदब्यञ्‍जनं, तं, दुन्‍निक्खित्तं दुट्ठु निक्खित्तं ठपितं विराधेत्वा कथितं, अत्थो च दुन्‍नीतोति दुन्‍निक्खित्तत्तायेव पदब्यञ्‍जनस्स तब्बचनीयोपि दुट्ठुविञ्‍ञातो होति, वुत्तपटिपक्खतोति ‘अविञ्‍ञातसद्दलक्खणोहि’च्‍चादिना वुत्तस्स विञ्‍ञातसद्दलक्खणत्तादिना पटिपक्खभावतो, भावप्पधानो हि अयं निद्देसो,त्तप्पच्‍चयलोपो वा, न हि अत्ताव अत्तना वेदितब्बोति युत्तन्ति।&lt;br&gt;&#xA;तदेवन्तिआदिना यथावुत्तं निगमेत्वा सञ्‍ञाविधाने पयोजनं दस्सेति, तन्ति हेत्वत्थे निपातो, यस्मा सद्दलक्खणस्स जाननंसानि संसं तस्माति अत्थो, एवन्ति निदस्सनत्थे निपातो, एवं सप्पयोजनन्ति सम्बन्धो, तदेवन्ति वा निपातसमुदायो यं, वुत्तेन पकारेनेत्यस्मिं अत्थे वत्तते। ननुच सञ्‍ञीनं सञ्‍ञानं वत्तब्बत्ते ‘‘अआदयो तितालीसवण्णा’’तिआदीनं वाक्यानं विसुंविसुं महन्तत्ता कुतो लाघवं सत्थस्साति मञ्‍ञमानो ‘तथाहि’च्‍चादिना सञ्‍ञाविधाने लाघवसब्भावं समत्थेति, होतेवाति अवधारणेन कत्थचि परसत्थे विय नो न होतीति दस्सेति, पटिपत्तिलाघवम्पि चेत्थ होतेव, तथाहि ‘‘वण्णपरेन सवण्णोपि’’च्‍चादो (१-२४) वण्णादिसञ्‍ञासमुद्धरिता नात्तानमत्तावगमेतुमलन्ति परे पुच्छित्वा जानितब्बा अस्स, ततो सञ्‍ञा-वसेया, ततोस्स सञ्‍ञाति सञ्‍ञासञ्‍ञीविवेचनं तदनुट्ठानन्ति परम्परापेक्खाय भवितब्बं पटिपत्ति गारवाभावा। इदानि सङ्खेपतो सत्थक्‍कमं दस्सेतुमाह-एवं तावि’च्‍चादि, तावाति पठमं, उपयुज्‍जमानत्ताति ब्यापारियमानत्ता, विसयो गोचरो यत्थेते स्यादयो विधी यन्ते, सह विसयेनाति सविसया, पठमं करीयतीति पकति यतो स्यादयो विधीयन्ते, सह पकतियाति सप्पकतिका, लिङ्गादिकन्ति आदिसद्देन‘सलभच्छाय’मिच्‍चादो एकत्तादि, लिङ्गेभवा लिङ्गिका-इत्थिविधयो, एकत्थीभावो समासो, तेन, सामञ्‍ञतो समानत्ता, समानत्तन्तुणादिवुत्तिया ‘‘राजादिविसिट्ठे पुरिसा दोविय’वसिट्ठादिविसिट्ठे अपच्‍चादिम्हि अत्थे पवत्तनतो।&lt;br&gt;&#xA;इति मोग्गल्‍लानपञ्‍चिकाटीकायं सारत्थविलासिनियम्&lt;br&gt;&#xA;रतनत्तयपणामादिकथा समत्ता।&lt;/p&gt;</description>
    </item>
    <item>
      <title>०१. पठमकण्डवण्णना</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/01_paThamakaNDavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/01_paThamakaNDavaNNanA/</guid>
      <description>&lt;p&gt;१. पठमकण्डवण्णना&lt;br&gt;&#xA;सञ्‍ञाधिकार&lt;/p&gt;&#xA;&lt;h2 id=&#34;१-अ-आदय&#34;&gt;१. अ आदयो&lt;/h2&gt;&#xA;&lt;p&gt;सब्बवचनानं सात्थकनिरत्थकत्तब्यभिचारित्ता ‘इद’न्तिआदिना सदिट्ठन्तेन संसयमुपदस्सिय सात्थकत्तमस्स दस्सेतुञ्‍च ‘न ताव…पे॰… सात्थकत्ता’ति वुत्तं, उम्मत्तकादिवाक्यमिति ‘दस दाळिमा, छ अपूपा, कुण्डमजाजिनं, पलालपिण्डो’इच्‍चादिकं, अवयवत्थान मञ्‍ञमञ्‍ञनाति सम्बन्धा समुदायत्थाभावतो अनत्थकत्तं, आदिवाक्यन्ति ‘‘मनोसेट्ठा मनोमया’’तिआदिवाक्यं, सात्थकत्तं पनस्स पदत्थान मञ्‍ञमञ्‍ञाभिसम्बन्धस्स पतीतितो।&lt;br&gt;&#xA;अथ अआद्यादिसद्दानं साधुत्तान्वाख्यानाय इदं वचनमिच्‍चादिविकप्पन्तरसम्भवे कथं नियमो वुत्तियं वुत्तेनत्थेन सात्थकत्तमिच्‍चासङ्किय तेसमिहानुपयोगित्तं कमेन पटिपादयितुमाह ‘वक्खमानत्थमेविद’मिच्‍चादि,’ आकारादयो निग्गहीतन्ता’इच्‍चादिना वुत्तियं वक्खमानो अत्थो यस्स तं तथा वुत्तं, साधूनं साधुसद्दानं अनुसासनं आख्यानं अत्थो पयोजनं यस्स तन्ति विग्गहो।&lt;br&gt;&#xA;साधुसद्दानुसासनसङ्कापेत्थ ‘‘कत्थेत्थ कुत्रात्रक्‍वेहिधा’’ति (४-१००) आदिना कत्थादिसद्दानं साधुत्तानुसासनस्स दस्सनतो, लक्खणन्तरेन साधुभावस्स अन्वाख्यातत्ताति आपुब्बादाइच्‍चस्मा ‘‘दाधात्वी’’ति (५-४५) इप्पच्‍चये आकारलोपे च आदीति अआदियेसन्ति अञ्‍ञपदत्थसमासे योम्हि ‘‘योसु झिस्स पुमे’’ति (२-९३) ‘टे अआदयो’ति, तयो च चत्तालीसा चाति चत्थ समासे ‘‘तदमिनादीनि’’ति चत लोपेच रस्से च तितालीसाति, ‘वण्ण-वण्णने’इच्‍चस्मा ‘‘भावकारकेस्व घण घका’’ति (५-४४) अप्पच्‍चयेयोम्हि टादेसे वण्णाइति च सिज्झनतो, पयोगनियमत्थन्ति तितालीसवण्णसद्देसु परेसु एव अआदिसद्दो पयुज्‍जीयतीति एवं पयोगनियमत्थं, अयम्पि विकप्पन्तर सम्भावना ‘‘अभूततब्भावे करासभूयोगे विकारा ची’’ति (४-११९) पयोगनियमस्सा झायमानस्स दिट्ठत्ता, ठान्यादेसत्थन्ति अआदिसद्दस्स ठाने तितालीसवण्णसद्दा आदेसा होन्ति तेसं वा सो इति, तदनुरूपायाति ठान्यादेसानुरूपाय छट्ठी विभत्तिया, अतोयेवाति अगमागमिअनुरूपाय छट्ठिया अभावतो येव, अगमागमि भावत्थन्ति अआदिसद्दस्स तितालीस वण्णसद्दा आगमा होन्ति तेसं वा सो इति, एतेसुपि सङ्का, ‘‘यवासरे’’ (१-३०) ‘‘सुञ सस्स’’इति (२-५३) आदेसागमानं दस्सनेन, आगम लिङ्गाभावतोति उकार ककार मकारानं अभावतो, विसेसनविसेस्स भावत्थन्ति तितालीसवण्णसद्दानं अआदिसद्दो विसेसनं, ते वा तस्से-ति, एत्थापि सङ्का ‘नीलुप्पल’मिच्‍चादीनमञ्‍ञत्थ विसेसनविसेस्स भावदस्सना, सद्दलक्खणा नुपयोगतोति सद्दलक्खणेन सद्दसङ्खरणस्स पकतत्ता वुत्तं, तत्थ कारणमाह- ‘रूपविसेसूप लक्खणाभावा’ति, रूपविसेसस्स उपलक्खण निमित्तं तस्सअभावाति अत्थो, न हि विसेसन विसेस्सभावे पटिपादिते अआद्यादिसद्दानं रूपविसेसस्स सङ्खरणं कतं सियाति, यदि एसोव सद्दसङ्खरणन्ति गय्हेय्य, तथा सति ‘नीलुप्पल’मिच्‍चादीनम्पि वत्तब्बता आपज्‍जेय्याति नास्स तदत्थ तापि सम्भावीयते, लोके सीहगुणस्स मानवके दस्सनतो उपचारेन ‘सीहो-यं मानवको’ति तग्गुणज्झारोपोपि दिस्सति, तदत्थम्पेतं न होतीति दस्सनत्थं ‘तग्गुणज्झारोपनत्थम्पेतं न होती’ति वुत्तं, तस्स अआदिसद्दस्स, तेसं तितालीसवण्णसद्दानं वा गुणो अआदित्तादि, तस्स अज्झारोपनं-तितालीसवण्णसद्देसु वा अआदिसद्देयेव वा आरोपनं, तदत्थम्पेतं सुत्तं न होतीति अत्थो, तत्थ कारणमाह- ‘अतोयेवा’तिआदि, अतोयेव रूपविसेसूपलक्खणा भावतोयो, पकतं सद्दसङ्खरणं, यथावुत्त विकप्पन्तराभावे उभयत्थमिदं सिया, तत्थ परिभासत्थं न होति… तल्‍लक्खणत्ताभावा उपरिवक्खमानत्ता चाति पारिसेसमालम्बियाह ‘सञ्‍ञासञ्‍ञि’च्‍चादि।&lt;br&gt;&#xA;मरियादायम्पकारेच, समीपे वयवे तथा।&lt;br&gt;&#xA;चतुब्बिधप्पकारोयं, आदिसद्दस्स दिस्सतेति॥&lt;br&gt;&#xA;मरियादत्थो एत्थ आदिसद्दोति आह-‘आदिमरियादा भूतो’ति, उपलक्खणत्ताति उपलक्खियमानानमाकारादीनं गहणे कारणभावेन अप्पधानत्ता, तेनाह-‘उपलक्खणस्सुपसज्‍जनीयभूतस्सा’ति, कारियेनाति वण्णसञ्‍ञाभवनादिना, न गुन्‍नम्पि आनयनं भवति..गुन्‍नमुपसज्‍जनीय भूतत्ता अञ्‍ञपदत्थस्सेव पधानत्ता, सञ्‍ञाया भावेति अकारस्स वण्णसञ्‍ञाय अभावे, रूपन्तिति तालीसारूपं, तितालीसा+वण्णातिपदच्छेदो, तितालीस+वण्णातिवा, सुत्तावयवस्सापि सुत्तसम्बन्धित्ता ‘‘ब्यञ्‍जने दीघरस्सा’’ति (१-३३) पन वुत्तं, रस्सत्तन्तु ‘‘दीघरस्सा’’ति योगविभागेन, इतरथा ब्यञ्‍जनपरस्सेव रस्सत्ते दस्सिते तितालीसइति अब्यञ्‍जने पदं न सम्पज्‍जेय्याति विञ्‍ञायति, इतरीतरयोगचत्थे बहुवचनेन भवितब्बन्ति आह-‘एकवचनम्पना’तिआदि, विप्पटिपत्ति अञ्‍ञथाभावो, रस्स ए ओकारेहि तेचत्तालीसक्खरानन्ति सम्बन्धो, ए ओकारे हीति सहत्थे ततिया, सक्‍कतानुसारेनाति सक्‍कते ‘‘सन्धि यक्खरानं रस्सा न सन्ती’’ति वुत्तस्स अनुसारेन, कोचीति सा सनप्पसादकचोळियबुद्धप्पियाचरियं दस्सेति, न हिच्‍चादिं वदतो-यमधिप्पायो ‘रस्साइवाति इवसद्दो साधम्मोपमाजोतको वा सिया वेधम्मोपमाजोतको वा, यदि ताव वेधम्मोपमाजोतको, रस्सधम्मस्स ए ओकारेस्व सम्भवा तेसं दीघकालप्पवत्तितो ते दीघायेव सियुं, यदि पन साधम्मोपमाजोतको , तेसु रस्सधम्मस्ससम्भवा रस्सकालप्पवत्तितो रस्साएव ते सियुन्ति ‘एत्थातिआदीसु ए ओकारानं उच्‍चारणकालकतं रस्सत्तमेव होती’ति, रस्सकालवन्तोयेवाति एवसद्दो सोगते वण्णविनिम्मुत्तस्स कालस्सेवाभावा वण्णानञ्‍च पच्‍चक्ख सिद्धत्ता पमाणसिद्धं पारमत्थिक मे ओकारानं रस्सकालवन्ततं दीपेति, अत्थाति वदतो पनायमधिप्पायो ‘एत्थातिआदीसु यदि एकारादयो दीघाएव संयोगपुब्बत्ता रस्साव सियुंतथा सति अत्थाति एत्थापि दीघोव आकारो संयोगपुब्बत्तारस्सो इव उच्‍चतीति आपज्‍जेय्य, तस्मा उच्‍चारणकालकतोव रस्सदीघभावो गहेतब्बो’ति, कच्‍चायनवुत्तिवण्णना ञासो, तञ्‍ञापनेति बहिद्धा अञ्‍ञेसमक्खरानं ञापने, पयोजनाभावाति तेन साधेतब्बस्स कस्सचि इट्ठस्स अभावमाह, किमेत्थ समुदाये वाक्यपरिसमत्ति, उदाहु अवयवेति आह- ‘पच्‍चेक’न्ति, अञ्‍ञथा ‘रुक्खा वन’न्तिआदीसु विय समुदाये वाक्यपरिसमत्तियं ‘‘इयुवण्णा झला नमस्सन्ते’’ (१-९) इच्‍चादिकं न सिज्झतीति, पच्‍चेकं वण्णा नामहोन्तीति अकारो वण्णो नाम होति आकारो वण्णो नाम होतीतिआदिना, अवयवेच्‍चादिना वुत्तियं अवुत्तेपि ‘पच्‍चेक’न्ति वचने सदिट्ठन्तं कारणमाह, दिट्ठन्तोपनीतो त्यत्थो सुखेन पटिपत्तुं सक्‍काति, एत्थ हि पच्‍चेकन्ति अवुत्तेपि देवदत्तो भोजीयतूतिआदिना पच्‍चेकं भुञ्‍जिकिरिया परिसमापीयते, तेनाह-‘न चोच्‍चते’ इच्‍चादि, अथवा समुदायेपि वाक्यपरिसमा पत्तियं सति समुदाये पवत्ता सद्दा अवयवेसुपि वत्तन्तीति ‘समुद्देकदेसदस्सनेपि समुद्दो दिट्ठो, खन्धेकदेस भूतायपि पञ्‍ञाय पञ्‍ञाक्खन्धोतिआदीसु विय न दोसो, तेनेव वुत्तियं ‘पच्‍चेक’न्ति न वुत्तं, वण्णसद्दस्स गुणाद्यनेकत्थत्तेपि पकरणतो अकारादयोवेत्थ वुच्‍चन्तीति आह-‘वण्णीयति’च्‍चादि, पकरणतोपि अत्थो विभज्‍जते, वुत्तं हि–&lt;br&gt;&#xA;अत्था पकरणा लिङ्गा, ओचित्या देसकालतो।&lt;br&gt;&#xA;सद्दत्था विभजीयन्ते, न सद्दायेव केवलाति॥&lt;br&gt;&#xA;ननु झलादिसञ्‍ञा विय लहुसञ्‍ञं अकत्वा कस्मा गुरुसञ्‍ञा कताति चोदनं मनसि निधाय रुळ्हि अन्वत्थवसेन द्विप्पकारासु सञ्‍ञासु झालाति रुळ्हि सञ्‍ञात्थाभावेन वोहारसुखमत्तपयोजना, अन्वत्थसञ्‍ञा पन तप्पयोजनापि होति तदञ्‍ञप्पयोजना पीति दस्सेतुमाह- ‘एव’मिच्‍चादि, वण्णीयती अत्थो एतेहीति वुत्तमत्थं अनुगता अनुगतत्था वण्णसञ्‍ञा तं, सद्दाधिगमनीयस्साति सद्देन विञ्‍ञातब्बस्स, वण्णं मूलमस्साति वण्णमूलको-अत्थो, तस्स भावो वण्णमूलकता, अत्थस्स वण्णमूलकतं साधेति ‘सापि’च्‍चादिना, वण्णं रूपं सभावो एतेसन्ति वण्णरूपानि-पदानि, समुदायो पादानं रूपमस्साति समुदायरूपं वाक्यं, विभत्यन्तमत्थजोतकं पदं, पदसमुदायो वाक्यं, सब्बञ्‍चेतमुपचारेन वण्णसद्दवचनीयत्तं गच्छति वण्णमयत्ताति सब्बोपि सम्मुतिपरमत्थभेदभिन्‍नो अत्थो वाक्याधिगमनीयो वण्णेनेव विञ्‍ञायति नाम तस्मा यथा वुत्तमत्थ विसेसदस्सनंलहुसञ्‍ञाय न सक्‍काति तदत्थमकारादीनं गुरुभूता वण्णसञ्‍ञा कताति अधिप्पायो, सम्मुति सङ्केतवसेन पवत्तो वोहारो, परमत्थो सनिब्बानो पञ्‍चक्खन्धो। उभोहि पनेतेहि भिन्‍नो ततियो कोट्ठासो नाम नत्थि, तथाच वुत्तं–&lt;br&gt;&#xA;दुवे सच्‍चानि अक्खासि, सम्बुद्धो वदतं वरो,&lt;br&gt;&#xA;सम्मुतिं परमत्थञ्‍च, ततियं नुपलब्भतीति॥&lt;br&gt;&#xA;ननु च–&lt;br&gt;&#xA;अप्पक्खरमसन्दिद्धं, ससारं गूळ्हनिण्णयं।&lt;br&gt;&#xA;पसन्‍नत्थञ्‍च सुत्तन्ति, आहु तल्‍लक्खणञ्‍ञुनोति॥&lt;br&gt;&#xA;‘‘आदयो तितालीस वण्णा’’ ‘‘तितालीसादयो वण्णा’’ति वा वत्तब्बन्ति न तथा सति सन्दिद्धं सुत्तं सियाति, ननु सत्थादो मङ्गलवचनेन भवितब्बं, अकारो पटिसेधत्थोपि होतीति (न) सत्थादो सिद्धसद्दस्सोपहितत्ता, अथ होत्व पुब्बा झालादि सञ्‍ञा, सद्दसाधनमत्तप्पयोजनत्ता पन सब्बविधानस्स पुब्बाचरिय सञ्‍ञावालमेत्थाति किं पुनापि वण्णादिसञ्‍ञाविधानेन गन्थगारव करणेनाति सच्‍चमेतं, पुब्बाचरियेसु पन गारवं तदनुगमनञ्‍च दीपेतुं काचि सञ्‍ञायोप्यन्वाख्यायन्ते, यज्‍जेवं संयोगसब्बनामलोपादयोपि सञ्‍ञा पुब्बाचरियेहि वुत्ता वत्तब्बाति ननु भो वुत्तमेवाम्हेहि’काचि सञ्‍ञायो आख्यायन्ते’ति, किन्तदाख्यानद्वारेन भवता तापि विञ्‍ञातुं न सक्‍काति, केसञ्‍चि सात्थकत्तोपि पतिवण्णमत्थानुपलद्धितो वण्णानमदिट्ठानमकारादीनमनुकतियो इहोपदिट्ठाइत्यनुकारियेनात्थेनात्थवन्तताय होतेवाकारादितो विभत्ति, लोपेन निद्दिट्ठत्ता पनस्सा अस्सवनं सन्‍निकंसवचनिच्छाभावा संहितायानिद्देसो, अनुक्‍कमोति आदोनिस्सया सरावुत्ता, ततो निस्सिता ब्यञ्‍जना, सरेसुपि एकट्ठानिया अकारादयो बहुत्ता पठमं वुत्ता ठानानुक्‍कमेन, ततो द्विजा ठानानुक्‍कमेन, तेसुपि रस्साव लहुत्ता पठमं वुत्ता, ततो दीघा, ब्यञ्‍जनेसुपि वग्गा बहुत्ता ठानप्पटिपाटिया पठमं वुत्ता, ततो यकारादयो, वग्गेसु च अघोसा पठमं वुत्ता, ततो घोसा, तेसु च सिथिला पठमं वुत्ता, ततो धनिता, तत्थापि अप्पकत्ता द्विजा पञ्‍चमा वुत्ता, ततो यरलवा घोसभूता ठानानुक्‍कमेन, ततो धनिता सकारह कारा, तेसुपिहकारो केसञ्‍चि ओरसोपि होतीति द्विजत्ता पच्छा वुत्तो, केहिचि ‘‘लळानमविसेसो’’ति द्विन्‍नमविसेसे वुच्‍चमानेपि लिपिभेदेन ठानभेदेन च भिन्‍नत्ता ळकारो विसुं अक्खरभावेन गहितो, सोपि घोसभावेन ठानानुक्‍कमेनच हकारतो परं वुत्तो निग्गहीतं पन सरत्तादिसब्बविनिम्मुत्तत्ता सब्बपच्छा वुत्तन्ति अकारादीनमयमनुक्‍कमो, इमस्सेवानुक्‍कमस्स मनसि विपस्स वत्तमानत्ता तितालीसाति गणनापरिच्छेदस्स दस्सितत्ता च ‘निग्गहीतन्ता’ति वुत्तियं वुत्तं, पकतं साधुसद्दान्वाख्यानं, न वण्णीयते, ति सद्दसङ्खरण सङ्खात मुख्यप्पयोजनाभावा, किञ्‍चापि न वण्णीयते, अम्हेहि पन कथमकारादीनमयमनुक्‍कमो उप्पन्‍नोति सिस्सानं कङ्खा विच्छेदप्पयोजनम्पति अनुक्‍कमसद्दस्स अत्थकथनब्याजेन वण्णितो येवाति, करीयन्ते उच्‍चारीयन्ते एतेनाति करणं, तत्थ जिव्हामज्झं तालुजानं, जिव्होपग्गं मुद्धजानं, जिव्हग्गं, दन्तजानं सेसानं सकट्ठानं करणं, पयत्ति पयतनं, तम्पन वण्णुच्‍चारणतो अब्भन्तरो बाहियो च उस्साहो, तत्थ अब्भन्तरपयतनं-संवुतत्तमकारस्स, विवटत्तं सरानं सकारहकारानञ्‍च फुट्ठत्तं वग्गानं, ईसंफुट्ठत्तं यरलवानं, बाहियपयतनन्तु संवुतकण्ठतादि, ठानतो पच्‍चासत्तिया विधीयमानकारियसम्भवेन पयोजनसम्भवा आह-‘ठानम्पना’तिआदि, तिट्ठन्ति एत्थ उप्पत्तिवसेन वण्णाति ठानं, ‘‘ए ओनम वण्णे’’ति (१-३७) सुत्ते वण्णेति कथनमेव वण्णसञ्‍ञाकरणे पयोजनं, यथावुत्तमत्थमञ्‍ञत्र ब्यापदिसति’ एव’मिच्‍चादिना, तस्मा ‘‘दसादो सरा’’इच्‍चादो ‘तेना’तिआदीसु ‘तेन सरइच्‍चनेन क्‍वत्थो कस्मिं सुत्ते पयोजनं तं दस्सेति ‘‘सरोलोपो सरे’’च्‍चादी’ति एवमादिना अत्थो दट्ठब्बो, ञापेति वण्णलोपन्ति ञापकं, कस्मा पन’सो चेमिनाव ञापकेन सिद्धो’ति वुच्‍चति ननु ‘तदमिनादीनि’’ति (१-४७) सुत्तं दिस्सतीति, (सच्‍चं) तथापि पकारन्तरोयम्पि वण्णलोपे दस्सितोति विञ्‍ञातब्बं, एवसद्दो पन ‘यदि ञापकेन वण्णलोपो सिया सो इमिनाव ञापकेन सिद्धो, नाञ्‍ञेना’ति अवधारेति।&lt;/p&gt;</description>
    </item>
    <item>
      <title>०२. दुतियकण्ड वण्णना</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/02_dutiyakaNDa_vaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/02_dutiyakaNDa_vaNNanA/</guid>
      <description>&lt;p&gt;२. दुतियकण्ड वण्णना&lt;/p&gt;&#xA;&lt;h2 id=&#34;१-दवदव&#34;&gt;१. द्वेद्वे&lt;/h2&gt;&#xA;&lt;p&gt;अवयवसम्बन्धेति स्याद्यवयवीसमुदायेन द्वेद्वेति वुत्तानमवयवानं सम्बन्धे, अतेत्थ वुत्यनुकूलाय पञ्‍चिकाय वा भवितब्बं, पञ्‍चिकानु कूलाय वुत्तिया वा, न चेत्थ द्विन्‍नमञ्‍ञोञ्‍ञानुकूलता दिस्सति, तथाहि वुत्तियं-‘एकानेकत्थेसु वत्तमानतो नामस्मा’ति एत्तकमेव पकतिविसेसनवसेन वुत्तं, पञ्‍चिकायन्तु तब्बिसेसन वसेन च पच्‍चयत्थविसेसनवसेन च अत्थो दस्सितो, तदेव मुभिन्‍नन्‍नाञ्‍ञमञ्‍ञानुकूलता दिस्सति, ततो एत्थ यथा द्विन्‍नमञ्‍ञोञ्‍ञानुकूलता सम्पज्‍जति, तथा ब्याचिक्खिस्साम ‘‘यदि पनेत्थ वुत्यानुकूला पञ्‍चिका भवेय्य पच्‍चयत्थपक्खो जहितब्बो सियाति ‘ते…पे॰… एकानेकत्थेसु’ति च, तेन…पे॰… योजनिय’न्ति च एतेसं जहितब्बताय बहुपाठविलोपो आपज्‍जति, यदि पन पञ्‍चिकानुकूला वुत्ति भवेय्य वुत्तियं किञ्‍चिमत्तं पक्खिपितब्ब मत्तमेव सियाति बहुविलोपापत्ति (न) होतीति एतेसं द्वेद्वे होन्ति एकाने कत्थेसु वत्तमानतो नामस्मा’ति वुत्तिया भवितब्ब’’न्ति, एवञ्हि सति सत्थन्तरेनापि सह घटते, सुत्ते ‘द्वेद्वेकानेकेसु नामस्मा’ति वुत्तत्ता ‘एकानेकेसू’ति इदं पच्‍चयविसेसनं वा युज्‍जति&lt;br&gt;&#xA;पकतिविसेसनवसेन वा यदेतं पच्‍चयविसेसनं, तदा सामत्थिया एकानेकेसूति पकतिविसेसनम्पि लब्भति, तत्थ सामत्थियमत्थ बलं, तथाह्येकादीसु भवन्ता पकतिवाच्‍चानमेवेकत्तादिअब्यति रित्तअत्थमत्तादीरूपानं जोतका स्यादयो कथमेकत्तादीसु वत्तमानतो नामस्मा अञ्‍ञतो सियुन्ति यथावुत्तनामविसेसाक्खेपो, तथा इत्थिणादिप्पच्‍चयादीनम्पि पन पकतिविसेसानुपादानेपि यतो धात्वादि वाच्‍चोत्थो नत्थि, सामत्थिया ततो, धातुत्याद्यन्तेहि [त्याद्यन्त वाच्‍चेहि (पोत्थके)] न होन्ते वित्तिपच्‍चया, तथा णादिपच्‍चयापि… विभत्यन्ता विधानतो, यदेतम्पकतिविसेसनं तदापि सामत्थियेनेव एकत्तादीसु वत्तमानतो नामस्मा तज्‍जोतनाय भवन्ता स्यादयो कथमञ्‍ञत्थ होन्ति असम्भवाति एकानेकेसु द्वेद्वेति लब्भति, अथवा सरूपेन अवुत्तम्पि सामत्थियेनेकानेकत्थेसूति गम्ममानं वुत्तमेव होतीति कत्वा‘तेचा’तिआदिकं वुत्तन्ति गहेतब्बं, एकानेकेसु वत्तमानतो नामस्माति किमत्थं असत्वभूताय किरियायेकत्तादिसम्बन्धाभावा क्रियत्थाच त्यादीहि येवेकत्तादीनं वुत्तत्ता त्याद्यन्तेहि च न भवेय्युन्ति पयोजनन्तरमाह-‘यम्पना’तिआदि, पञ्‍चकनामत्थस्साधिप्पेतभावो चेत्थ पक्खस्सेतस्सेव युत्तत्ता। तथाहि सङ्ख्याकम्मादयो नाम वाच्‍चस्स दब्बस्स धम्मो सकत्थो-पसज्‍जनो च सद्दो दब्बेयेव वत्तते… दब्बेयेवान्यनयादिवोहारा, तत्थ दब्बवाचिना सद्देन दब्बधम्मानमब्भन्तरीकरणन्ति नायुत्तमेतं नामेन पञ्‍चन्‍नमभिधानं, विभत्तियो पन जोतिका, इत्थिपच्‍चया च इत्थिलिङ्गस्स, तथा चाम्हेहि वुत्तं सम्बन्धचिन्तायं–&lt;br&gt;&#xA;सद्दो सकत्थं वत्वान, पदत्थं दब्बसञ्‍ञितं।&lt;br&gt;&#xA;समवेतं वदे लिङ्गं, सङ्ख्यं कम्मादिकम्मि चेति॥&lt;br&gt;&#xA;एकानेकेसु स्यादीनं यथाक्‍कमं दस्सेतुं ‘तेना’तिआदि वुत्तं, तेनाति येन पञ्‍चको नामत्थो अधिप्पेतो एकादीसु च अत्थेसु जो-तनीयेसु स्यादयो विधियिस्सन्ति तेन, सब्बत्थाति ‘अंयो’आदीसु सब्बत्थ, सभावतोत्यादिकस्सायमधिप्पायो ‘‘यद्यपि स्यादयो एकानेकेसु होन्ति तथापि एकादयो सङ्ख्याय परिच्छिन्‍ने अत्थे वत्तन्ति न सङ्ख्यामत्ते, सङ्ख्याय सम्भवाभावा सङ्ख्येये भवतीति न सङ्ख्यापि स्यादीनमत्थो’’ति (न) केवलं सकत्थ दब्बादियेव स्यादीनमत्थो न भवति, अपि तु सङ्ख्यापीत्यपिसद्दत्थो, अनेन सङ्ख्या विभत्यत्थो चतुक्‍को नामत्थोत्ययम्पक्खो निराकतो पञ्‍चको नामत्थोति दस्सने सङ्ख्याकम्मादीनं विभत्तियो जोतिका होन्ति, तिको नामत्थोति दस्सने तु सङ्ख्याकम्मादयो विभत्तिवाच्‍चा होन्ति, इदानि अधिप्पेतपञ्‍चकनामत्थे सकत्थादिकं सरूपतो दस्सेतुं ‘तत्था’तिआदिमाह, तत्थ सकत्थो विसेसनन्ति सरूपादि यं किञ्‍चि विसेसनत्तेन वत्तुमिच्छितं तं सकत्थो नामति अत्थो, तं दस्सेति ‘सरूपजातिगुणदब्बानि’ति।&lt;br&gt;&#xA;बलेन यस्सा भिन्‍नेसु, पवत्तन्ते गगादीसु।&lt;br&gt;&#xA;सा जात्यभिन्‍नधीसद्दा, सुत्तं पुप्फेस्विवान्वीतं॥&lt;br&gt;&#xA;दब्बाधारो ततो भिन्‍नो, निमित्तं तप्पतीतिया।&lt;br&gt;&#xA;भावाभावसभावो यो, सो गुणो निग्गुणो मतो॥&lt;br&gt;&#xA;सरूपं सद्दरूपंव, जातिया यं विसेसनं।&lt;br&gt;&#xA;विसेसीयति यंकिञ्‍चि, दब्बं तं समुदीरितं॥&lt;br&gt;&#xA;इदानि सरूपादिनो विसेसनस्स सकत्थभावं जात्यादिविसेसस्स दब्बभावञ्‍च दस्सेतुं ‘तत्था’तिआदिमाह, सरूपे वत्तते सद्दोति वियभेदोपचारेनाह-‘सद्दस्स सरूपेना’ति, एत्थ पन गोति जातिमत्तवाचिनि गोसद्दे पयुत्ते गोसद्दो जातिमत्तमाहेति सो जातिं विसेसेति नाम। यट्ठिआदिसद्देहि यट्ठिआदिसहचरिता उपचारतो गहिताति यट्ठिआदिदब्बेहि यट्ठिआदिसहचरिता पुरिसा विसेसीयन्तीति आह-‘दब्बम्पि दब्बन्तरस्स विसेसनभूतम्भवती’ति, यट्ठियोपवेसयाति यट्ठिसद्दवचनीय यट्ठिदब्बविसिट्ठे पुरिसे पवेसयाति अत्थो, कुन्तेपवेसयाति एत्थापि एसेवनयो, यथावुत्तचतुब्बिधसकत्थतो परोपि अत्थि सकत्थोति आह-‘कत्थची’तिआदि, सम्बन्धनिमित्तोति सम्बन्धो निमित्तं कारणं पच्‍चयप्पवत्तिया अस्स पच्‍चयस्स सोति समासो, एत्थ हि दण्डो अस्स अत्थीति अस्साति सामिनो पुरिसस्स संसङ्खातदण्डादिदब्बेन सहयो सस्सामिसम्बन्धो, सोपि पच्‍चयस्स निमित्तं, तथा च वक्खति-‘दण्डपुरिससम्बन्धा दण्डीति पच्‍चयो’ति, (किरि)या पदत्थस्सापि विसेसनत्तेन सकत्थभावो जातिपदत्थादीनं वुत्त ठानेयेव वत्तब्बोति पाचकोति एत्थ किरियाकारकसम्बन्धसङ्खातं पराभिमतं सकत्थम्पि परोपदेसेनोपदिसितुकामो इध सम्बन्धसकत्थस्स वुत्तट्ठानेयेव किरियासकत्थं दस्सेतुं ‘कत्थचि किरियापी’तिआदिमाह। नामसभावेन विञ्‍ञायमानं पञ्‍चमं नामसङ्खातमत्थं दब्बपदत्थेन सङ्गहेत्वा जातिगुणकिरियादब्बानीति हि चतुब्बिधो नामत्थो, नामम्पि अन्वत्थरुळ्हिवसेन दुविधं पुमित्थिनपुंसक लिङ्गवसेन तिविधम्पि चतुब्बिधं होति… यथावुत्ते चतुब्बिधे अत्थे नमति, ते वा अत्तनि नामेतीति इमिना कारणेन. सामञ्‍ञगुण किरियायदिच्छावसेनाञ्‍ञथापि चतुब्बिधत्तं नामस्स वदन्ति, तत्थापि यदिच्छानामस्स दब्बनामेनेव सङ्गहो वेदितब्बो, इत्थत्तं एसाति पसिद्धिमा अत्थो, यम्पनातिआदिना वुत्तमेवत्थं साधेति ‘तत्थे’च्‍चादिना, अभिधायकत्तेन जोतकत्तेन, इकारन्ततोति मुनिसद्दतो, अञ्‍ञथाति इकारन्ततो न भवति चे, अतोति आदेस भवनतो फलं दस्सितं न सियाति सम्बन्धो, वुत्तियं ‘एवं कुमारी कुमारियो’तिआदीसु एवन्ति यथा पुल्‍लिङ्गे इकारन्ततो स्यादीनमुदाहरणमनादेसत्थं वुत्तं एवमित्थियम्पि अनाकारन्ततोति दस्सेति, उपलक्खणं चेतमिनी-नी-ऊ-ति-पच्‍चयन्तादीनं, असति…पे॰… वचनेति इमिना पाणिनियानं विभत्तिसञ्‍ञाविधायकस्स सुत्तन्तरस्स अत्थिभावं दस्सेति, ‘‘विभत्तिच’’ (१-४-१०४) इति हि तेसं सुत्तं, तस्सत्थो ‘स्यादीनं त्यादीनञ्‍च विभत्तिसञ्‍ञा होती’ति, भवन्तीति अन्वत्थवसेन विभत्तिसद्दवचनीयानि भवन्ति, सो (येवत्थो) विभत्तिच्‍चनेन विभजीयतीति विभत्ति, कम्मे क्तिप्पच्‍चयन्तोयं विभत्ति सद्दोति दस्सेति, कथम्पनेतेसु स्यादीसु विभजीयतिच्‍चस्स वाक्यत्थास्सानुगमो येनेवं वुच्‍चतिच्‍चासङ्किय येन यथा च विभजीयति तमुपदस्सेन्तो आह-‘तथा हि’च्‍चादि।&lt;/p&gt;</description>
    </item>
    <item>
      <title>०३. ततियकण्डवण्णना</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/03_tatiyakaNDavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/03_tatiyakaNDavaNNanA/</guid>
      <description>&lt;p&gt;३. ततियकण्डवण्णना&lt;/p&gt;&#xA;&lt;h2 id=&#34;१-सयद&#34;&gt;१. स्यादि&lt;/h2&gt;&#xA;&lt;p&gt;यस्सातिकमावट्ठितस्सयोआदिअक्खरसमुदायस्स, किन्तन्ति आह- ‘इद’मिच्‍चादि, इदन्ति यथावुत्तं स्यादिसमुदायरूपं, अवयवेन विग्गहो समुदायो समासत्थो, समुदाये पवत्ता सद्दा अवयवेसुपि वत्तन्तीति स्यादिसद्दो सिआदिके अवयवेपि वत्तते, विधिग्गहणञायेनाति ‘‘पच्‍चयग्गहणे यस्मा स विहितो तदादिनो तदन्तस्स च गहण’’न्ति ञायेन। स्यादि अन्ते यस्स तं स्याद्यन्तं। ननु च ‘‘स्यादिस्यादिनेकत्थ’’न्ति सामञ्‍ञेन वुच्‍चमाने यंकिञ्‍चि स्याद्यन्तं येनकेनचि स्याद्यन्तेन सहेकत्थीभावमरहति, तथाहि यथा गामगतोतिआदो, तथा पस्स देवदत्ते गामं, गतो यञ्‍ञदत्तो गुरुकुलन्ति आदोपि समासो त्यासङ्कियाह-‘सामञ्‍ञेन वुत्तेपि’च्‍चादि, यस्स स्याद्यन्तस्सयेन स्याद्यन्तेन सम्बन्धो, तेन स्याद्यन्तेन सहतं स्याद्यन्तमेकत्थम्भवतीति सम्बन्धतो विञ्‍ञायति अवसीयतीति यस्सात्यादिस्वत्थो, तथा च गामगतोत्यत्रत्थीमेस-मञ्‍ञमञ्‍ञापेक्खालक्खणो सम्बन्धोत्येकत्थीभावो, ततोयेवेत्थाहु-&lt;br&gt;&#xA;नियतं साधनं साध्ये, क्रिया नियतसाधना।&lt;br&gt;&#xA;सन्‍निधानेन मेतेसं [चेथिस्सा (पोत्थके)], नियमो-यम्पकासतीति॥&lt;br&gt;&#xA;अयमेत्थ अत्थो ‘‘यतो गाममिच्‍चेतं साधनं साध्यं किरियं तंब्यपदेसजाननयोग्यमपेक्खते गतोति, अतो साधनं कार कं साध्ये किरियाय नियतं, यतो च किरिया सयं साधनमपेक्खते किं गतोति, अतो किरियापि नियतं साधनमेतिस्साति नियतसाधना होति अयं यथावुत्तो नियमो अञ्‍ञमञ्‍ञापेक्खावसेन वत्तमानो एतेसं साध्यसाधनानं सन्‍निधान मत्तेन अञ्‍ञमञ्‍ञतो पकासती’’ति। पस्स देवदत्त गामं, गतो यञ्‍ञदत्तो गुरुकुलंत्यत्र तु गामन्ति साधनं पस्सेति साध्यमपेक्खते, गतोति गमनकिरिया तु गुरुकुलमपेक्खते, ततो च गामगतानं वाक्यन्तरावयवानं नत्थेवापेक्खाति न भवति समासो, सब्बत्थेवमूहनीयं, सम्बन्धो हि अञ्‍ञमञ्‍ञापेक्खालक्खणो सम्बन्ध्यन्तरतो-नवट्ठितं निवत्तेत्वा विसेसे निवेसेति, तथाच वुत्तं–&lt;br&gt;&#xA;तस्स त्वाकङ्खतो भेदे, या परिप्‍लवमानता।&lt;br&gt;&#xA;विसेसे तं निवेसेन्तो, सम्बन्धोवावछिन्दतीति॥&lt;br&gt;&#xA;भेदे विसेसे गामन्तेतं सामञ्‍ञं विसेसापेक्खं ‘गाममासीसति, जहाति, गतो’ति, तथा ‘गतो गामं, वनं, गुरुकुल’न्ति वेवमाकङ्खतो-भिलसतो तस्स तु पधानपदस्सुपसज्‍जनपदस्स च या परिप्‍लवमानता अनवट्ठितता तं विसेसे विसिट्ठे सम्बन्धिनि निवेसेन्तो पतिट्ठपेन्तो सम्बन्धोवानेकप्पकारो क्‍वचि साध्यसाधनभावलक्खणो क्‍वचि पकतिविकारभावसभावो क्‍वचि सस्सामि सम्बन्धरूपो अवछिन्दति सम्बन्ध्यन्तरतो निवत्तेतीति अत्थो, यतो-यमपेक्खा वाक्यकालेयेव निरूप्यते, ततो यत्थात्थि पदानमपेक्खा, तत्थ समासावगमो, यत्र तु नत्थि, तत्र न भवतीत्यनुपदिट्ठो विसयविभागो ञायतेति भावो, बाले अबुधेतु निस्साय विचित्तो समासविधानलोपादिनानेकप्पकारो पटिपत्तिया साधुसद्दपरिजाननत्थमुपायो सम्भवति, परमत्थतो तु सद्दन्तरत्ता अच्‍चन्तं [अञ्‍ञत्तं] वाक्यसमासानं भेदो, न हि वाक्ये दिट्ठपदानि समासे सन्ति, तथा च वुत्तं–&lt;br&gt;&#xA;बाले निस्सायुपायो-यं, विचित्तो पटिपत्तिया।&lt;br&gt;&#xA;भेदो वाक्यसमासानं, च्‍चन्तं [ञ्‍ञत्तं (पोत्थके)] सद्दन्तरं यतोति॥&lt;br&gt;&#xA;अतोयेवाति यतो सामञ्‍ञेन वुत्तेपियस्सयेन सम्बन्धोतेन सह तदेकत्थम्भवतीति सम्बन्धतो विञ्‍ञायतीति नानिट्ठं किञ्‍चिपीह होति, अतोयेव हेतुतोति अत्थो। ब्यपेक्खा सामत्थियपरिग्गहायेति पदानमञ्‍ञोञ्‍ञाकङ्खा ब्यपेक्खा, साव सा मत्थियं, तस्स परिग्गहाय। समत्थवचनं न कतन्ति पाणिनियेहि विय ‘‘समत्थो पदविधी’’ति (पा, २-१-१) समत्थवचनं न कतं। समत्थो पद विधीति परिभासायमयमत्थो ‘‘विधीयते [विधीयतीति (पोत्थके)] विधि, पदानं विधि पदविधिसमासादि, योकोचीह सत्थे पदविधि,सो समत्थो विग्गह वाक्यत्थाभिधाने (सत्ति) वेदितब्बो’’ति, तादिसपरिभासाय ब्यापारतो तेसं ‘पस्स देवदत्त गामं, गतो यञ्‍ञदत्तो गुरुकुलं’ त्यादो नानिट्ठप्पत्ति, सामत्थियञ्‍चेत्थ द्विधात्युपगम्यते वाक्ये ब्यपेक्खावुत्तियमेकत्थीभावो चेति [वुत्तियमेकत्थीभावो वाक्ये ब्यपेक्खाचेति (पोत्थके)]। तत्थ पठमस्स परिग्गहं वचनमन्तरेन पटिपादिय दुतियस्स परिग्गहमिदानि वचनेन पटिपादयमाह- ‘एकत्थी भावो’च्‍चादि, एकत्थीभावो भिन्‍नत्थानं साधारणत्थतावसेन पवत्तिविसेसो, वाक्ये हि साधारणत्थता नत्थि भिन्‍नत्थत्ता, अतोयेवेत्थ भेदनिबन्धना छट्ठ्युपजायते ‘रञ्‍ञो पुरिसो’ति, वुत्तियन्तूभयपदब्यवच्छिन्‍नत्थाभिधानतो साधारणत्थता भवति, इदं वुत्तं होति ‘‘समासे विसेसनं विसेस्समनुपवीसति एकीभवति विसेसनं, वाक्ये तु विसेसनं विसेस्सतो विसुंयेवा वतिट्ठते’’ति। द्वन्दसमासस्स तु पदानं विसेसनविसेस्साभावेपि सकलपदत्थप्पधानत्ता ‘रञ्‍ञो गो च अस्सो च पुरिसो चा’ति वाक्यतो ‘रञ्‍ञो गवास्स पुरिसा’ति समासस्स विसेसो एकत्थी भावलक्खणो भवत्येव, तथाहि तत्थ वाक्ये भिन्‍नत्थनिबन्धन समुच्‍चयपटिपादनाय चसद्दो पयुज्‍जते, समासे तु नप्पयुज्‍जते, एकत्थ वचनेनेवाति ‘‘स्यादिस्यादिनेकत्थ’’ त्येकत्थवचनेनेव, एकत्तीभावोयेव भवतीति सेसो, एवकारो न वाक्ये तथाहि दीपेति। वाक्ये कथन्ति आह- वाक्ये’तिआदि।&lt;br&gt;&#xA;वाक्येति विग्गहवाक्ये, विसेसेन गय्हति ञायत्यनेनेति विग्ग- हो , सो च तं वाक्यं चेति विग्गहवाक्यं, विसेसेन वा गहणं विग्गहो, तदत्थं वाक्यं विग्गहवाक्यं, तस्मिं, कायं ब्यापेक्खाति आह-‘भेदादिलक्खणा’ति, आदिसद्देन संसग्ग भेद संसग्गानञ्‍च गहणं।&lt;br&gt;&#xA;तत्थ सान्तरेहि साम्यन्तरेहि च ब्यावुत्ति छेदो, संविसेस सामिविसेसानं सम्बन्धो संसग्गो, तदाह- ‘तथाहि’च्‍चादिना, भेदको ब्यावत्तको, अत्थगहितोति कारणवसेन भेदवादिना गहितो, यदेच्‍चादिना संसग्गवादिनो-धिप्पायमाह यदा तूभयम्पिच्‍चादिना उभयवादिनो, अभिमतोति ‘‘पाक्‍कडारासमासो’’च्‍चनेन (२-१-३) पाणिनिना इच्छितो। पाक्‍कडाराति ‘‘कडारा कम्मधारये’’च्‍चनेन (२-२-३८) कडारासंसद्दना पगेवाति अत्थो।&lt;br&gt;&#xA;‘पुथ भिन्‍नो अत्थो येसं पदानं तानि पुथगत्थानि, वाक्ये हि रञ्‍ञो पुरिसो तेत्थ राजसद्दो राजत्थमेव वदति, पुरिससद्दो पुरिसत्थमेव, वुत्तियन्तु राजपुरिसोतेत्थ राजसद्दोपि पुरिसत्थमेव वदतीति द्विन्‍नमेकत्थीभावो भवति, अञ्‍ञोयेवावयवत्थान्वितो समुदायत्थो पातुभवतीति तदपेक्खाय चेकत्थीभावो वुच्‍चते, जहमानसकत्थवुत्तिमभ्युपगम्म वुत्तं- ‘विसेसनस्स सकत्थ परिच्‍चागेने’च्‍चादि, अतोयेव परो चोदेस्सति ‘ननु चे’च्‍चादिना। एकत्थीभवनं समसनन्ति इमिना एकत्थन्ति समासोति नात्थन्तरन्ति दीपेति।&lt;br&gt;&#xA;जहमानानि पदानि सकत्थं यस्सं (सा) तथा वुत्ता, नाच्‍चन्ताय जयातीति एवम्मञ्‍ञते ‘‘परिच्‍चागमत्तमभिसन्धाय जहमानसकत्थंत्युच्‍चते, न तु सब्बथा परिच्‍चागोपरोपकाराय तस्सोपादानतो, सब्बथा च सकत्थपरिच्‍चागे परोपकारासम्पादनतो-नुपादानमेव पयोजनाभावा तस्स सिया’’ति, थपति वड्ढती। अत्थन्ति राजसद्दवाच्‍चं। अच्‍चन्तपरिच्‍चागेपि न दोसो… वाक्ये दिट्ठस्सुपसज्‍जनस्स वुत्तियं सोयेवायन्त्यन्वयावसायतो तदत्थाव गतियाति दस्सेन्तो आह- ‘अथ वे’च्‍चादि।&lt;br&gt;&#xA;सोयेवायन्त्यज्झवसायो-न्वयो, सोयेवायं राजसद्दो यो वाक्यताले दिट्ठोति वोहारीनमेकत्तावसायेनासत्यपि (राजसद्दस्स)त्थे पुरिसस्स विसेसनम्भविस्सतीति भावो, एत्थेव दिट्ठन्तमाह- ‘यथे’च्‍चादि।&lt;/p&gt;</description>
    </item>
    <item>
      <title>४ चतुत्थकण्ड</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/4_chatutthakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/4_chatutthakaNDa/</guid>
      <description>&lt;p&gt;चतुत्थकण्ड&lt;/p&gt;&#xA;&lt;h2 id=&#34;१-ण-वपचच&#34;&gt;१. णो वापच्‍चे&lt;/h2&gt;&#xA;&lt;p&gt;ननु च ‘णो वापच्‍चे’ति वचनतो कथं पकतिविसयावगमो सिया। यथाकथञ्‍चि पकतिविसयावगमेपि सामञ्‍ञवचनतो पन धम्मेनापच्‍चन्त्यादो यतो कुतोचि धम्मेनिच्‍चादितोपि सिया णा दिपच्‍चयोत्यासङ्कियाह ‘अपच्‍चवता’च्‍चादि। अपच्‍चस्साति अपच्‍चत्थस्स, अपच्‍चवताति ‘‘णो वापच्‍चे’’ति वसिट्ठाद्यत्थस्सेव परिग्गहणाय सामञ्‍ञवचनतो यो अपच्‍चवा ततो, अत्थतो पन असम्भवा दब्बाचकसद्दाव सामत्थियेन छट्ठियन्ता सब्बलिङ्गवचना जायतेति विञ्‍ञातब्बं। धम्मस्मापच्‍चंत्यादीसु णादिप्पच्‍चयो (न जायते) ति सम्बन्धो।&lt;br&gt;&#xA;धम्मेनाति धम्मेन करणभूतेन। धम्मायाति धम्मत्थं, धम्मस्माति धम्महेतुना, ततो असम्भवे कारणमाह ‘सापेक्खत्ता’ति। सापेक्खत्तमेव समत्थेति ‘अपच्‍चवाहि’च्‍चादिना, धम्मेनापच्‍चं कस्साति पुच्छित्वा देवदत्तस्साति अपेक्खियमानं वदति। देवदत्तस्साति अपच्‍चवा देवदत्तादि अपेक्खीयतेति सम्बन्धो, हिसद्दो हेतुम्हि। न हेत्थ णादिवुत्ति अञ्‍ञत्थ [नहेतकामन्तत्थ (पोत्थके)] सापेक्खत्ता कम्बलो वसिट्ठस्सापच्‍चं देवदत्तस्साति एत्थ पन वसिट्ठो-पच्‍चवाति ततो छट्ठियन्ता होतिच्‍चासङ्कियाह- ‘न चे’च्‍चादि। न च होतीति सम्बन्धो।&lt;br&gt;&#xA;कारणमाह- ‘असम्बन्धा’ति। न हेत्थ सम्बन्धो वसिट्ठस्स कम्बलापेक्खत्तेन अपच्‍चस्स च देवदत्तापेक्खत्तेनात्थन्तरापेक्खाय वसिट्ठस्सापच्‍चेन सम्बन्धाभावायेव वसिट्ठस्स अपच्‍चं वासिट्ठोति णादिवुत्तिया भावे सामत्थियं नत्थि, समत्थञ्हि वसिट्ठं राजपुरिसादि समासवुत्तियमेकत्थत्तमिव वासिट्ठादिणादिवुत्तियं णादिप्पच्‍चयमुपजनयति, नासमत्थं, ततो सब्बमेवेतम्मनसि निधाय वुत्तं- ‘असम्बन्धा’ति।&lt;br&gt;&#xA;यदि पनेत्थ णादिप्पच्‍चयो सब्बथा सम्बन्धमपेक्खते, तदा विसेसतो यस्सापच्‍चेन सम्बन्धो ततोव जनकतो सो सियाति दस्सेतुमाह- ‘यज्‍जेव’मिच्‍चादि।&lt;br&gt;&#xA;यो जनकोति योयो यस्स यस्स अपच्‍चस्स जनको। ततोयेवाति तस्मातस्मा जनकतोयेव। सियाति तस्मिं तस्मिं अपच्‍चत्थे णादिप्पच्‍चयो सिया। तत्थ हेतुमाह- ‘तस्सेवापच्‍चेन योगा’ति। योगाति अपच्‍चसम्बन्धतो, न मूलप्पकतितोति परमप्पकतितो न होतीति वुत्तं होति। हेतुमाह- ‘अयोगा,ति, वचनाभावम्पेत्थ दस्सेतुं चे’त्यादि वुत्तं।&lt;br&gt;&#xA;वचनन्ति सुत्तं, सम्बन्धाभावा (तादिसवचनाभावा) च मूलप्पकतितो णादिप्पच्‍चयस्साभावं दस्सेत्वा इदानि मूलप्पकतितोवास्साभिमतभावं दस्सेतुं ‘मूलप्पकतितो’च्‍चादि वुत्तं।&lt;br&gt;&#xA;कथम्पनिदं विञ्‍ञायतिच्‍चादिना जनकस्सेवाब्याहितस्सापच्‍चेन मुख्य सम्बन्धमानीय इदमयुत्तन्त्यादिना ब्यवहितजनितस्साप्यपच्‍चयस्स परमप्पकतियाभिसम्बन्धसब्भावं वत्वा तं साधयितुमारभते ‘कथ’मिच्‍चादि, एवं हिच्‍चादि कथंपनिदमिच्‍चादिना यथावुत्तस्स समत्थ नवाक्यं, हियस्मा तं दिस्वा तथा पुच्छितो देवदत्तस्सवातिआदिना उप्पादेतारमेव निद्दिसति, नात्तानं पितामहो, तस्मा उप्पादेतायेवापच्‍चेन सम्बज्झति न पितामहोति योजेत्वा अधिप्पायो वेदितब्बो। इदं यथावुत्तमुप्पादेतुनिद्दिसनं, तेन अपच्‍चेन सद्धिं उप्पादेतुयेव जनकस्सेव योगो सम्बन्धो पटिपादेतुं न सक्‍काति सम्बन्धो।&lt;br&gt;&#xA;तन्तितं [तत्थ-इति (पञ्‍चिकायं)] पुच्छानिमित्तं, तेनाति अपच्‍चेन। अपतनन्ति नरके अपतनं भवति, सोति योसो यस्सात्यनियमनिद्दिट्ठो सो ञातुं न इच्छितोति सम्बन्धो। इमिना इदं दीपेति- ‘‘नपतत्यनेन नरकेत्यपच्‍चन्ति वुच्‍चति अपच्‍चेनानेन यस्सकस्सचि अविसेसेनापतनम्भवति नरके सोसो ताय पुच्छाय ञातुं न इच्छितो’’ति। सो वाति कस्सायं पुत्तोति पुच्छायानुरोधने सो उप्पादेतायेव ञातुमिच्छितोति सम्बन्धो। तुसद्दो चेत्थापच्‍चेन नरकापातसब्ब जनजाननिच्छाविसेसजोतको, यदि सियाति सम्बन्धो, अत्तानम्पि निद्दिसेय्य न केवलमुप्पादेतारं, अत्थिच्‍चादि पितामहस्स अत्तनोपि निद्देसे कारणवचनं, तं अपच्‍चं निमित्तं कारणं, यस्स तं तंनिमित्तं तस्मा [कत्वा (पोत्थके)] एवं दिट्ठिको हिच्‍चादिना यथावुत्तं समत्थेति।&lt;br&gt;&#xA;ब्यवहितजनितेनापीति ब्यवहितेन कत्तुना जनितेनापि, करणे चायं ततिया, हेतुम्हि वा। कस्मा एवं दिट्ठिकोति आह ‘यं निमित्तं हि’च्‍चादि। हिसद्दो यस्मादत्थे। यस्साति पुब्बजस्स, तेन अपच्‍चेन अपतनं तदपतनं ततो, इदं वुत्तं होति ‘‘तेन ब्यवहितजनितेनापि पुमुना पुब्बजोपि नरकं न पतति सो पुब्बजस्साप्य पच्‍चं भवति यथावुत्तेन निब्बचनेना’’ति। तस्माच्‍चस्स पुब्बे वुत्तयस्मात्यनेनाभिसम्बन्धो वेदितब्बो। उपपत्यन्तरमाह-‘उपचारतोवे’च्‍चादि। पुब्ब पुब्बभावे सतीति पुब्बस्स पुब्बस्स विज्‍जमानत्ते सति। ब्यवहितेन जनिते अपच्‍चेपि निमित्तं अपायापतकारणभावो अत्थिये वाति सम्बन्धो। केसन्ति आह-‘पुब्बेसन्ति पुब्बजानन्ति अत्थो, के नाति आह- ‘पारम्परियेना’ति। अभेदोपचारेनाति पुब्बपुब्बभावे सतिच्‍चादिना वुत्तनयेन जनकस्स विय पारम्परियेनपुब्बेसम्पिनिमित्तता वतो जनकसदिसत्ता जनकाव नाम ते सियुन्ति एवमभेदेन उपचरणतो चिन्तनतोति अत्थो। उभयथाति ञायेन उपचारेनचाति उभयेन पकारेन, एवमुभयथापि मूलप्पकतिया पच्‍चेनाभिसम्बन्धा कथमनन्तर [मनन्तरादि (पोत्थके) (तत्थ) पोत्थके] जनितेनापच्‍चेनादिपुरिससम्बन्धोयेन ततो णादिप्पच्‍चयो सियाति नासङ्क्नीयं।&lt;br&gt;&#xA;ततो चाति मूलप्पकतितो च, अपच्‍चसामञ्‍ञवचनिच्छायन्ति इत्थि पुन्‍नपुंसकत्तविसेसोपग्गाहि अपच्‍चसामञ्‍ञस्स वचनिच्छायं।&lt;br&gt;&#xA;एवम्मूलकतितो- पच्‍चसामञ्‍ञेन णादिप्पच्‍चयं ववत्थपेत्वा इदानि अपच्‍चादितोपि होतेव णादि सामञ्‍ञविधाना। सो च बहुलाधिकारतो गुरुजनायत्तत्ता तन्‍नियोगाचरणेन पसत्थे येवापच्‍चे ब्यवहितजनितेपि इत्थिवज्‍जिते सियाति दस्सेतुमाह ‘नत्तादीहि’च्‍चादि। सतियेव गुरुजने सप्पधानभावेन कुच्छिते-पच्‍चेतु नत्तादीवुत्तीहि वसिट्ठादीहि णादिप्पच्‍चयो होति वासिट्ठोतिआदि, इत्थियञ्‍च न होति वासिट्ठीतिआदि।&lt;br&gt;&#xA;अत्थतोति सामत्थियतो। अपच्‍चे विधीयमानो पच्‍चयो अपच्‍चवता जायमानो तस्सापच्‍चन्ति अत्थे जायति। सोचाय मत्थविसेसो छ(ट्ठियन्त) ताभावे कथं सियाति इदमेत्थ सामत्थियं। अनन्तरे वापच्‍चे पुत्ते-भिधेय्य नत्तादो वापच्‍चे-भिधेय्याति ससम्बन्धो। कुतोचि अपच्‍चवता नत्तादो एव। इदञ्‍च सब्बम्बहुलवचनेव सम्पज्‍जतीति आह- ‘बहुलाधिकारा’ति। अपच्‍चेति एकवचनेन निद्देसे पुमुना नपुंसकेन करियति, तेने कस्मिं येवापच्‍चे सिया, न बहूसु वसिट्ठस्सापच्‍चानि वासिट्ठानि, न चित्थि वासिट्ठानि, न चित्थियं वासिट्ठीत्यासङ्कियाह-‘इदञ्‍चे’च्‍चादि। इदञ्‍च अपच्‍चवचनञ्‍च। इमिना चेत्थ तथा निस्सयकरणं दस्सेति। तस्स वचनिच्छाभावतोति तस्स लिङ्गवचनस्स सुत्ते वत्तुमिच्छायाभावतोति अत्थो।&lt;br&gt;&#xA;किं पन कारणं सुत्ते लिङ्गवचनावचनिच्छायं तस्साप्पधानत्ता येनकेनचि लिङ्गादिना निद्देसो-वस्सं कत्तब्बोति नानन्तरियकत्ता तस्सेहोपादानं, यथाधञ्‍ञत्थिनोपलालादिनोप्यप्पधानस्सोपादानन्ति। ततोयेवाह-‘उपलक्खीयस्सेत्थ पधानत्ता’च्‍चादि। इत्थिपुमत्तयुत्तजञ्‍ञविसेसो उपलक्खीयो, अपच्‍चेतीदमुपलक्खणं, सयन्ति यथावुत्तमुपलक्खणं सयं। कारियप्पटिपत्तियाति पुमे नपुंसकेपच्‍चे-भिधेय्ये विधि होतिच्‍चेवं कारियप्पटिपत्तिया वत्तुं न इट्ठं।&lt;br&gt;&#xA;वचनन्तरेपि अञ्‍ञस्मिं वचने। आणीति णिप्पच्‍चयसुत्तं वदति। अगोत्तादितोति योगोत्तस्सादिभूतो न होति, ततो, तेनेव ‘‘आणी’’ति सुत्ते (४-५) वक्खति-‘अकारन्तमत्ततोवायंणिन गोत्तादिभूततो’ति। वाक्यसमासापीति यथासङ्ख्येनाह। तस्मिं अत्थेति तस्मिं वाक्योपदस्सिते अत्थे, तन्ति वाक्यं। समासवुत्तिञ्‍च निवत्तेय्युन्ति सम्बन्धो।&lt;br&gt;&#xA;सतिपनाति वाकारे सति तु अनिच्‍चत्ता णप्पच्‍चयस्स। सोपीति समासोपि, समासोतिआदिना पक्खन्तरमाह। तेन वाक्यसिज्झनेन। पक्खे वाक्यसमासापि सियुन्ति पक्खे समासवुत्तिया एव बाधितत्ता पक्खन्तरे णादिवुत्ति न बाधीयतीति वाक्यवुत्तियोपि सियुन्ति अत्थो।&lt;/p&gt;</description>
    </item>
    <item>
      <title>५ पञ्‍चमकण्ड</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/5_pa~nchamakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/5_pa~nchamakaNDa/</guid>
      <description>&lt;p&gt;पञ्‍चमकण्ड&lt;/p&gt;&#xA;&lt;h2 id=&#34;१-तज&#34;&gt;१. तिज&lt;/h2&gt;&#xA;&lt;p&gt;खमावीमंसासूति पकतिविसेसनमेव कथमिच्छितन्ति आह- ‘सम्बन्धस्सि’च्‍चादि, पदानमञ्‍ञमञ्‍ञसम्बन्धस्स पुरिसाधीनत्ताति अत्थो, पकति विसेसनन्ति तिजमाह सद्दानं विसेसनं, किम्पन पकतिविसेसने फल मिच्‍चाह- ‘पकतिविसेसनोपादान’मिच्‍चादि। यज्‍जत्र ‘खमावीमंसासू’ति पकतिविसेसनं, कस्मिं अत्थे चरति खसा विधीयन्तिच्‍चाह- ‘अत्थन्तरस्सा निद्देसा’इच्‍चादि। अत्थन्तरस्साति निसानादिअत्थन्तरस्स। ‘‘सुतानुमितेसु सुतसम्बन्धोव बलवा’’ति परिभासमुपलक्खेति ‘सुतानुमितान’मिच्‍चादिना। तेनेवाति किरियारूपासु खमावीमंसु खसानं वीधानेनेव, सकत्थे विधानेनेति वुत्तं होति। तितिक्खकिरियत्ताति इमिना परेसं विय खाद्यन्तानं धातुसञ्‍ञाविधान मनत्थकन्ति दस्सेति।&lt;br&gt;&#xA;तितिक्खा खमा, तितिक्खति खमति, वीमंसा उपपरिक्खा, वीमंसति उपपरिक्खतीति अत्थो। सुत्ते तिजइति निद्देसा भूवादिकस्स गहणं। निच्‍चण्यन्तस्स चुरादिकस्स हि तादिसे पयोजने सति बहुलं विधीयमानेपि निच्‍चत्तमत्तनो नातिवत्तति। अथवा चुरादिमानेनाब्यभिचारिना साहचरिया तिजोपि चुरादिकोव, तं यथा ‘गावस्स दुतियेनात्थो’ति। वुत्तेगोयेवोपादीयते, नास्सो, न गद्रभो। कदाचि पन अस्सादिनोपि दुतियस्स गहणं सिया अत्थप्पकरणा दिप्पभावतो।&lt;br&gt;&#xA;ननु च वीमंसायं सप्पच्‍चयविधान मनुपपन्‍नमितरेतरनिस्सयदोस दुट्ठत्ता, तथाहि सिद्धे वीमंसासद्दे सप्पच्‍चयो उप्पज्‍जते, सति च तस्मिं वीमंसाति रूपं सम्पज्‍जतीति इतरेतरनिस्सयो, इतरेतर निस्सयानि च कारियानी नोपकप्पन्तीति तेनाह- ‘अनुवादरूपान’मिच्‍चादि। अनादिकालसंसिद्धसद्दानुवातो नत्थि इतरेतरनिस्सयो दोसोति भावो। पयोजकब्यापारणिप्पच्‍चयाभावे तेजतेति रूपं।&lt;/p&gt;</description>
    </item>
    <item>
      <title>६ छट्ठकण्ड</title>
      <link>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/6_ChaTThakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/06_mogallAnapanchikA/6_ChaTThakaNDa/</guid>
      <description>&lt;p&gt;छट्ठकण्ड&lt;/p&gt;&#xA;&lt;h2 id=&#34;१-वतत&#34;&gt;१. वत्त&lt;/h2&gt;&#xA;&lt;p&gt;तदत्थस्सेवाति तस्स क्रियत्थस्स। यो किरियासङ्खातो अत्तो तस्सेव। एतेन आधारमेतं क्रियत्थस्साति ञापेति। नहिच्चादिना तदत्थस्सेव विसेसने कारणमाह। सुत्तंविनातिपरेसंविय सुत्तं विना। तापि वत्तमानेयेव भविस्सन्तीति इमिना वत्तुमिट्ठत्ताति एत्थ सेसवचनमवबोधेति। एवकारेना (ति वत्तमानस्सेवाति एत्थ एवसद्देन।) तब्बिवच्छाति वत्तमानवचनिच्छा।&lt;br&gt;&#xA;तंसमीपस्साति एत्थ तसद्देन महाकस्सपस्स सुभद्दवचनानुस्सरणसङ्खातो मरणप्पत्तिहेतु दुक्खानुभवसङ्खातो च किरियाविसेसो परिग्गहितो, ते वा वत्तमानकिरियाविसेसाति तेसमुभिन्नमासन्नानि कमेन अधम्मदीपनमरणानि, तेनाह-दीपन मरणानमासन्नत्ता’ति। एवं मञ्ञते ‘‘तक्कालवत्तमानकिरियाविसेसस्स दीपनमरणसङ्खातं तंसमीपताविपि किरियन्तरं वत्तमानग्गहणेन तंसामीप्यं गय्हति, यथा (गङ्गासमीपो) देसो गङ्गाति वुच्चति ततो ‘गङ्गायं गावो’ति सिया’’ति। पुरे इच्चादिना पक्खन्तरं विरचितं वुत्तिकारेन, तदुपदस्सेतुं मुखयति ‘सभावतो’ इच्चादि।&lt;br&gt;&#xA;किरियाकालोति वत्तमानकिरियाकालो। अवसिस्सतीति पुरेपुरासद्देहि दीपितअनागतकालतो अवसिस्सति। किरिया कालेति दीपनमरणकिरियाकाले। तस्साति दीपनमरणस्स। वत्तमानत्ताति एत्थ वत्तमानेयेव भविस्सन्तीति सेसो। अनेनाति पुरेच्चादिवुत्तिवचनेन। पुरेपुरासद्देहि अनागतकालावगमे सति दिप्पति मरतीति एत्थ दीपनमरणकिरियाकालो मुख्ये तदा वत्ततीतिआह- ‘मुख्यं वत्तमानत्तमाहे’ति। पुन पक्खन्तरमुपनीतं कालेच्चादिना वुत्तिकारेन, तमुपदस्सेतुं मुखमावत्तयति ‘अनागते’च्चादि।&lt;br&gt;&#xA;वुत्तियं कालब्यत्तयोति कालातिवत्तनं, वत्तमानकालातिक्कमेन अनागतकालेपि बाहुलकात्यादयो होन्तीति अधिप्पायो। तदेव समत्थेति ‘भवन्तेव’इच्चादिना। त्यादयोतीमिना सब्बेसं आख्यातिकानं गहणं। लस्स दीघोति सम्बन्धो। गच्छतीति सक्कस्स सहभावं गमिस्सतीति अत्थो।&lt;/p&gt;</description>
    </item>
  </channel>
</rss>
