<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पाळिषु विश्वासटिप्पणयो  | ०२. भूकण्ड</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/" rel="alternate" type="application/rss+xml" title="पाळिषु विश्वासटिप्पणयो" />
    <link href="/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/" rel="feed" type="application/rss+xml" title="पाळिषु विश्वासटिप्पणयो" />

    <meta property="og:title" content="०२. भूकण्ड" />
<meta property="og:description" content="२. भूकण्ड
२. पुरवग्ग
१९८.
पुरं नगर मित्थी वा, ठानीयं पुटभेदनं।
थियं तु राजधानी [राजठानी (टी॰)] च, खन्धावारो भवे थ च॥
१९९.
साखानगर मञ्‍ञत्र, यं तं मूलपुरा पुरं।
बाराणसी च सावत्थि, वेसाली मिथिला, ळवी॥
२००.
कोसम्बु, ज्‍जेनियो तक्‍क, सिला चम्पा च सागलं।
सुसुमारगिरं [संसुमार (टीका)] राज, गहं कपिलवत्थु च॥
२०१.
साकेत, मिन्दपत्थञ्‍चो, क्‍कट्ठा पाटलिपुत्तकं।
जेतुत्तरञ्‍च सङ्कस्सं, कुसिनारादयो पुरी॥
२०२.
रच्छा च विसिखा वुत्ता, रथिका वीथि चाप्यथ।
ब्यूहो रच्छा अनिब्बिद्धा, निब्बिद्धा तु पथद्धि च॥" />
<meta property="og:type" content="article" />
<meta property="og:url" content="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/" />

<meta itemprop="name" content="०२. भूकण्ड">
<meta itemprop="description" content="२. भूकण्ड
२. पुरवग्ग
१९८.
पुरं नगर मित्थी वा, ठानीयं पुटभेदनं।
थियं तु राजधानी [राजठानी (टी॰)] च, खन्धावारो भवे थ च॥
१९९.
साखानगर मञ्‍ञत्र, यं तं मूलपुरा पुरं।
बाराणसी च सावत्थि, वेसाली मिथिला, ळवी॥
२००.
कोसम्बु, ज्‍जेनियो तक्‍क, सिला चम्पा च सागलं।
सुसुमारगिरं [संसुमार (टीका)] राज, गहं कपिलवत्थु च॥
२०१.
साकेत, मिन्दपत्थञ्‍चो, क्‍कट्ठा पाटलिपुत्तकं।
जेतुत्तरञ्‍च सङ्कस्सं, कुसिनारादयो पुरी॥
२०२.
रच्छा च विसिखा वुत्ता, रथिका वीथि चाप्यथ।
ब्यूहो रच्छा अनिब्बिद्धा, निब्बिद्धा तु पथद्धि च॥">

<meta itemprop="wordCount" content="6294">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="०२. भूकण्ड"/>
<meta name="twitter:description" content="२. भूकण्ड
२. पुरवग्ग
१९८.
पुरं नगर मित्थी वा, ठानीयं पुटभेदनं।
थियं तु राजधानी [राजठानी (टी॰)] च, खन्धावारो भवे थ च॥
१९९.
साखानगर मञ्‍ञत्र, यं तं मूलपुरा पुरं।
बाराणसी च सावत्थि, वेसाली मिथिला, ळवी॥
२००.
कोसम्बु, ज्‍जेनियो तक्‍क, सिला चम्पा च सागलं।
सुसुमारगिरं [संसुमार (टीका)] राज, गहं कपिलवत्थु च॥
२०१.
साकेत, मिन्दपत्थञ्‍चो, क्‍कट्ठा पाटलिपुत्तकं।
जेतुत्तरञ्‍च सङ्कस्सं, कुसिनारादयो पुरी॥
२०२.
रच्छा च विसिखा वुत्ता, रथिका वीथि चाप्यथ।
ब्यूहो रच्छा अनिब्बिद्धा, निब्बिद्धा तु पथद्धि च॥"/>

      
    

    <script src="/pALi/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/pALi\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/pALi\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/pALi\/edit\/master\/content\/\u0022,\u0022mainSections\u0022:[\u002209_byakarana_gantha-sangaho\u0022],\u0022mainsections\u0022:[\u002209_byakarana_gantha-sangaho\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022तिपिटकम्\u0022,\u0022url\u0022:\u0022..\/tipiTaka\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022}}");
    let autocompletePageUrl = "\/pALi\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/pALi\/09_byAkaraNa_gantha-sangaho\/09_abhidhAnappadIpikApATha\/02_bhUkaNDa\/".replace(basePath, "/");
    pageVars.pageParams = {};
    pageVars.pageSource = "09_byAkaraNa_gantha-sangaho\/09_abhidhAnappadIpikApATha\/02_bhUkaNDa.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/pALi/webpack_dist/main-bundle.js"></script>
    <script src="/pALi/webpack_dist/transliteration-bundle.js"></script>
    <script src="/pALi/non_webpack_js/disqus.js"></script>
    <script src="/pALi/webpack_dist/ui_lib-bundle.js"></script>
    <link rel="stylesheet" href="/pALi/css/fonts.css">
    <link rel="stylesheet" href="/pALi/css/@fortawesome/fontawesome-free/css/solid.min.css">
    

    <link rel="stylesheet" href="/pALi/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/" />
    <link rel="alternate" hreflang="sa-Deva" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/pALi/" class="btn col border">
            <i class="fas fa-gopuram ">पाळिषु विश्वासटिप्पणयो <br/> ०२. भूकण्ड</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/pALi/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/pALi/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०२. भूकण्ड">०२. भूकण्ड</h1>
    
    <a id="editLink" class="btn btn-primary"  href="https://github.com/vvasuki/pALi/edit/master/content/09_byAkaraNa_gantha-sangaho/09_abhidhAnappadIpikApATha/02_bhUkaNDa.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>२. भूकण्ड<br>
२. पुरवग्ग<br>
१९८.<br>
पुरं नगर मित्थी वा, ठानीयं पुटभेदनं।<br>
थियं तु राजधानी [राजठानी (टी॰)] च, खन्धावारो भवे थ च॥<br>
१९९.<br>
साखानगर मञ्‍ञत्र, यं तं मूलपुरा पुरं।<br>
बाराणसी च सावत्थि, वेसाली मिथिला, ळवी॥<br>
२००.<br>
कोसम्बु, ज्‍जेनियो तक्‍क, सिला चम्पा च सागलं।<br>
सुसुमारगिरं [संसुमार (टीका)] राज, गहं कपिलवत्थु च॥<br>
२०१.<br>
साकेत, मिन्दपत्थञ्‍चो, क्‍कट्ठा पाटलिपुत्तकं।<br>
जेतुत्तरञ्‍च सङ्कस्सं, कुसिनारादयो पुरी॥<br>
२०२.<br>
रच्छा च विसिखा वुत्ता, रथिका वीथि चाप्यथ।<br>
ब्यूहो रच्छा अनिब्बिद्धा, निब्बिद्धा तु पथद्धि च॥<br>
२०३.<br>
चतुक्‍कं चच्‍चरे मग्ग, सन्धि सिङ्घाटकं भवे।<br>
पाकारो वरणो चाथ, उदापो [उद्दाप, उद्दाप] उपकारिका॥<br>
२०४.<br>
कुट्टं तु भित्ति नारी थ, गोपुरं द्वारकोट्ठको।<br>
एसिका इन्दखीलो च, अट्टो त्वट्टालको भवे॥<br>
२०५.<br>
तोरणं तु बहिद्वारं, परिखातु च दीघिका।<br>
मन्दिरं सदना, गारं, निकायो निलया, लयो॥<br>
२०६.<br>
आवासो भवनं वेस्मं, निकेतनं निवेसनं।<br>
घरं गहञ्‍चा, वसथो, सरणञ्‍च पतिस्सयो॥<br>
२०७.<br>
ओकं साला खयो वासो, थियं कुटि वसत्य’पि।<br>
गेहञ्‍चा, नित्थि सदुमं, चेतिया, यतनानि तु॥<br>
२०८.<br>
पासादो चेव यूपो थ, मुण्डच्छदो च हम्मियं।<br>
यूपोतु गजकुम्भम्हि, हत्थिनखो पतिट्ठितो॥<br>
२०९.<br>
सुपण्णवङ्कच्छदन, मड्ढयोगो सिया थ च।<br>
एककूटयुतो माळो,<br>
पासादो चतुरस्सको॥<br>
२१०.<br>
सभायञ्‍च सभा चाथ, मण्डपं वा जनालयो।<br>
अथो आसनसालायं, पटिक्‍कमन मीरितं॥<br>
२११.<br>
जिनस्स वासभवन, मित्थी गन्धकुटि प्यथ।<br>
थियं रसवती पाक, ट्ठानञ्‍चेव महानसं॥<br>
२१२.<br>
आवेसनं सिप्पसाला, सोण्डा तु पानमन्दिरं।<br>
वच्‍चट्ठानं वच्‍चकुटि, मुनीनं ठान मस्समो॥<br>
२१३.<br>
पण्यविक्‍कयसाला कु, आपणो पण्यवीथिका।<br>
उदोसितो भण्डसाला, चङ्कमनं तु चङ्कमो॥<br>
२१४.<br>
जन्ताघरं त्वग्गिसाला, पपा पानीयसालिका।<br>
गब्भो ओवरको वासा, गारं तु सयनिग्गहं॥<br>
२१५.<br>
इत्थागारं तु ओरोधो, सुद्धन्तो’ न्तेपुरम्पि च।<br>
असब्बविसयट्ठानं, रञ्‍ञं कच्छन्तरं मतं॥<br>
२१६.<br>
सोपानो वा’रोहणञ्‍च,<br>
निस्सेणी सा, धिरोहिणी।<br>
वातपानं गवक्खो च, जालञ्‍च सीहपञ्‍जरं॥<br>
२१७.<br>
आलोकसन्धि वुत्तो थ, लङ्गी’त्थी पलिघो भवे।<br>
कपिसीसो, ग्गलत्थम्भो, निब्बं तु छद्दकोटियं॥<br>
२१८.<br>
छदनं पटलं छद्द, मजिरं चच्‍चरो, ङ्गणं।<br>
पघानो पघना, लिन्दो, पमुखं द्वारबन्धनं॥<br>
२१९.<br>
पिट्ठसङ्घाटकं द्वार, बाहा कूटं तु कण्णिका।<br>
द्वारञ्‍च पटिहारो थ, उम्मारो देहनी, त्थियं॥<br>
२२०.<br>
एळको इन्दखीलो थ, थम्भो थूणो पुमित्थियं।<br>
पाटिका, ड्ढेन्दुपासाणे, गिञ्‍जका तु च इट्ठका॥<br>
२२१.<br>
वलभिच्छादिदारुम्हि, वङ्के गोपानसी, त्थियं।<br>
कपोतपालिकायं तु, विटङ्को नित्थियं भवे॥<br>
२२२.<br>
कुञ्‍चिकाविवरं ताळ, च्छिग्गलो प्यथ कुञ्‍चिका।<br>
ताळो’वापुरणं चाथ, वेदिका वेदि कथ्यते॥<br>
२२३.<br>
सङ्घातो पक्खपासो च, मन्दिरङ्गा तुला अपि।<br>
थियं सम्मुज्‍जनी चेव, सम्मज्‍जनी च सोधनी॥<br>
२२४.<br>
सङ्कटीरं तु सङ्कार, ट्ठानं सङ्कारकूटकं।<br>
अथो कचवरो, क्‍लापो, सङ्कारो च कसम्बुपि॥<br>
२२५.<br>
घरादिभूमि तं वत्थु, गामो संवसथो थ सो।<br>
पाकटो निगमो भोग, मच्‍चादिभ्यो धि तूदितो [‘अधिभू’ति ईरितो कथितो (टी॰)]॥<br>
२२६.<br>
सीमा च मरियादा थ,<br>
घोसो गोपालगामकोति॥<br>
पुरवग्गो निट्ठितो।<br>
३. नरवग्ग<br>
२२७.<br>
मनुस्सो मानुसो मच्‍चो, मानवो मनुजो नरो।<br>
पोसो पुमा च पुरिसो,<br>
पोरिसो प्यथ पण्डितो॥<br>
२२८.<br>
बुधो विद्वा विभावी च, सन्तो सप्पञ्‍ञ कोविदा।<br>
धीमा सुधी कवि ब्यत्तो, विचक्खणो विसारदो॥<br>
२२९.<br>
मेधावी मतिमा पञ्‍ञो, विञ्‍ञू च विदूरो विदू।<br>
धीरो विपस्सी दोसञ्‍ञू, बुद्धो च दब्ब विद्दसु॥<br>
२३०.<br>
इत्थी सीमन्तिनी नारी, थी वधू वनिता, ङ्गना।<br>
पमदा सुन्दरी कन्ता, रमणी दयिता, बला॥<br>
२३१.<br>
मातुगामो च महिला, ललना भीरु कामिनी।<br>
कुमारिका तु कञ्‍ञा थ, युवती तरुणी भवे॥<br>
२३२.<br>
महेसी साभिसेकाञ्‍ञा,<br>
भोगिनी राजनारियो।<br>
धवत्थिनी तु सङ्केतं, याति या सा, भिसारिका॥<br>
२३३.<br>
गणिका वेसिया वण्ण, दासी नगरसोभिनी।<br>
रूपूपजीविनी वेसी, कुलटा तु च बन्धकी॥<br>
२३४.<br>
वरारोहो, त्तमा मत्त, कासिनी वरवण्णिनी।<br>
पतिब्बता त्वपि सती, कुलित्थी कुलपालिका॥<br>
२३५.<br>
विधवा पतिसुञ्‍ञा थ, पतिम्बरा सयम्बरा।<br>
विजाता तु पसूता च, जातापच्‍चा पसूतिका॥<br>
२३६.<br>
दूती सञ्‍चारिका दासी, तु चेटी कुटधारिका।<br>
वारुणी, क्खणिका तुल्या, खत्तियानी तु खत्तिया॥<br>
२३७.<br>
दारो जाया कलत्तञ्‍च, घरणी भरिया पिया,<br>
पजापती च दुतिया, सा पादपरिचारिका॥<br>
२३८.<br>
सखी त्वा’ली वयस्सा थ, जारी चेवा’तिचारिनी।<br>
पुमे तू’तु रजो पुप्फं, उतुनी तु रजस्सला॥<br>
२३९.<br>
पुप्फवती गरुगब्भा, पन्‍नसत्ता च गब्भिनी।<br>
गब्भासयो जलाबुपि, कललं पुन्‍नपुंसके॥<br>
२४०.<br>
धवोतु सामिको भत्ता, कन्तो पति वरो पियो।<br>
अथो पपति जारो था,<br>
पच्‍चं पुत्तो’त्रजो सुतो॥<br>
२४१.<br>
तनुजो तनयो सूनु, पुत्तादी धीतरि’त्थियं।<br>
नारियं दुहिता धीता,<br>
सजातो त्वो’रसो सुतो॥<br>
२४२.<br>
जायापती जनिपती, जयम्पती तु दम्पती [दम्पतीति पदं पुल्‍लिङ्ग बहुवचनन्तं इकारन्तं, तुदम्पति (टी॰)]।<br>
अथ वस्सवरो वुत्तो, पण्डको च नपुंसकं॥<br>
२४३.<br>
बन्धवो बन्धु सजनो, सगोत्तो ञाति ञातको।<br>
सालोहितो सपिण्डो च,<br>
तातो तु जनको पिता॥<br>
२४४.<br>
अम्म, म्बा जननी माता, जनेत्ति जनिका भवे।<br>
उपमाता तु धाति’त्थी,<br>
सालो जायाय भातिको॥<br>
२४५.<br>
ननन्दा सामिभगिनी, मातामही तु अय्यिका।<br>
मातुलो मातुभाता,स्स, मातुलानी पजापति॥<br>
२४६.<br>
जायापतीनं जननी, सस्सु वुत्ताथ तप्पिता।<br>
ससुरो भागिनेय्योतु, पुत्तो भगिनिया भवे॥<br>
२४७.<br>
नत्ता वुत्तो पपुत्तो थ, सामिभाता तु देवरो।<br>
धीतुपति तु जामाता,<br>
अय्यको तु पितामहो॥<br>
२४८.<br>
मातुच्छा मातुभगिनी, पितुच्छा भगिनी पितु।<br>
पपितामहो पय्यको,<br>
सुण्हा तु सुणिसा हुसा॥<br>
२४९.<br>
सोदरियो सगब्भो च, सोदरो सहजो प्यथ।<br>
मातापितू ते पितरो, पुत्ता तु पुत्तधीतरो॥<br>
२५०.<br>
ससुरा सस्सुससुरा, भातुभगिनी भातरो।<br>
बालत्तं बालता बाल्यं, योब्बञ्‍ञंतु च योब्बनं॥<br>
२५१.<br>
सुक्‍का तु पलितं केसा, दयो थ जरता जरा।<br>
पुथुको पिल्‍लको छापो, कुमारो बाल पोतका॥<br>
२५२.<br>
अथु’ त्तानसयु’त्तान, सेय्यका थनपोपि च।<br>
२५३.<br>
तरुणो च वयट्ठो च, दहरो च युवा सुसु।<br>
माणवोदारकोचाथ, सुकुमारो सुखेधितो॥<br>
२५४.<br>
महल्‍लको च वुद्धो च, थेरो जिण्णो च जिण्णको।<br>
अग्गजो पुब्बजो जेट्ठो, कनियो कनिट्ठो नुजो॥<br>
२५५.<br>
वलित्तचो तु वलिनो। तीसु’त्तानसयादयो।<br>
२५६.<br>
सीसो’त्तमङ्गानि सिरो, मुद्धा च मत्थको भवे।<br>
केसो तु कुन्तलो वालो, त्तमङ्गरुह मुद्धजा॥<br>
२५७.<br>
धम्मिल्‍लो संयता केसा,<br>
काकपक्खो सिखण्डको।<br>
पासो हत्थो केसचये।<br>
तापसानं तहिं जटा॥<br>
२५८.<br>
थियं वेणी पवेणी च।<br>
अथो चूळा सिखा सिया।<br>
सीमन्तो तु मतो नारि, केसमज्झम्हि पद्धति॥<br>
२५९.<br>
लोमं तनुरुहं रोमं, पम्हं पखुम मक्खिगं।<br>
मस्सु वुत्तं पुममुखे, भू त्वित्थी भमुको भमु॥<br>
२६०.<br>
बप्पो [खप्पो (टी॰)] नेत्तजल’स्सूनि, नेत्ततारा कनीनिका।<br>
वदनं तु मुखं तुण्डं, वत्तं लपन माननं॥<br>
२६१.<br>
द्विजो लपनजो दन्तो, दसनो रदनो रदो।<br>
दाठा तुदन्तभेदस्मिं, अपाङ्गो त्वक्खिकोटिसु॥<br>
२६२.<br>
दन्तावरण मोट्ठो चा, प्य’धरो दसनच्छदो।<br>
गण्डो कपोलो हन्वित्थी [गण्डत्थी (टी॰) हन्वत्थी=हनु+इत्थी। हन+उ (ण्वादि)],<br>
चुबुकं त्व’ धरा अधो॥<br>
२६३.<br>
गलो च कण्ठो गीवा च, कन्धरा च सिरोधरा।<br>
कम्बुगीवा तु या गीवा, सुवण्णालिङ्गसन्‍निभा।<br>
अङ्किता तीहि लेखाहि, कम्बुगीवा थवा मता॥<br>
२६४.<br>
अंसो नित्थी भुजसिरो, खन्धो तस्सन्धि जत्तु तं।<br>
बाहुमूलं तु कच्छो, धो, त्व’स्स पस्स मनित्थियं॥<br>
२६५.<br>
बाहु भुजाद्वीसु बाहा, हत्थो तु कर पाणयो।<br>
मणिबन्धो पकोट्ठन्तो, कप्परो तु कपोण्य’थ॥<br>
२६६.<br>
मणिबन्ध कनिट्ठानं, पाणिस्स करभो,न्तरं।<br>
करसाखा, ङ्गुली ता तु, पञ्‍च, ङ्गुट्ठो च तज्‍जनी।<br>
मज्झिमा नामिका चापि, कनिट्ठा’ति कमा सियुं॥<br>
२६७.<br>
पदेसो तालगोकण्णा, विदत्थि,त्थी कमा तते।<br>
तज्‍जन्यादियुते’ङ्गुट्ठे, पसतो पाणि कुञ्‍चितो॥<br>
२६८.<br>
रतनं कुक्‍कु हत्थो थ, पुमे करपुटो,ञ्‍जलि।<br>
करजो तु नखो नित्थी, खटको मुट्ठि च द्वीसु॥<br>
२६९.<br>
ब्यामो सहकरा बाहु, द्वे पस्सद्वयवित्थता।<br>
उद्धन्तत भुजपोस, प्पमाणे पोरिसं तिसु॥<br>
२७०.<br>
उरो च हदयं चाथ, थनो कुच पयोधरा।<br>
चूचुकं तु थनग्गस्मिं, पिट्ठं तु पिट्ठि नारियं॥<br>
२७१.<br>
मज्झो’नित्थी विलग्गो च, मज्झिमं कुच्छि [चतुक्‍कं उदरे। ९४४-गाथापि पस्सितब्बा] तु द्विसु।<br>
गहणीत्थ्युदरं गब्भो, कोट्ठोन्तो कुच्छिसम्भवे॥<br>
२७२.<br>
जघनं तु नितम्बो च, सोणी च कटि नारियं।<br>
अङ्गजातं रहस्सङ्गं, वत्थगुय्हञ्‍च मेहनं॥<br>
२७३.<br>
निमित्तञ्‍च वरङ्गञ्‍च, बीजञ्‍च फलमेव च।<br>
लिङ्गं अण्डं तु कोसो च,<br>
योनि त्वित्थीपुमेभगं॥<br>
२७४.<br>
असुचि सम्भवो सुक्‍कं, पायु तु पुरिसे गुदं।<br>
वा पुमे गूथ करीस, वच्‍चानि च मलं छकं॥<br>
२७५.<br>
उच्‍चारो मीळ्ह मुक्‍कारो, पस्सावो मुत्त मुच्‍चते।<br>
पूतिमुत्तञ्‍च गोमुत्ते, स्सादीनं छकणं मले॥<br>
२७६.<br>
द्वीस्वधो नाभिया वत्थि, उच्छङ्ग’ङ्का तु’भो पुमे।<br>
ऊरु सत्थि पुमे ऊरु, पब्बं तु जाणु जण्णु च॥<br>
२७७.<br>
गोप्फको पादगण्ठिपि, पुमे तु पण्हि पासणि।<br>
पादग्गं पपदो पादो, तु पदो चरणञ्‍च वा॥<br>
२७८.<br>
अङ्गंत्व’वयवो वुत्तो, फासुलिका तु फासुका।<br>
पण्डके अट्ठि धात्वित्थी, गलन्तट्ठि तु अक्खको॥<br>
२७९.<br>
कप्परो तु कपालं वा, कण्डरा तु महासिरा।<br>
पुमे न्हारु चित्थी सिरा, धमनी थ रसग्गसा॥<br>
२८०.<br>
रसहरण्य’थो मंस, मामिसं पिसितं भवे।<br>
तिलिङ्गिकं तु वल्‍लूर, मुत्तत्तं अथ लोहितं॥<br>
२८१.<br>
रुधिरं सोणितं रत्तं, लाला खेळो एला भवे।<br>
पुरिसे मायु पित्तञ्‍च, सेम्हो नित्थी सिलेसुमो॥<br>
२८२.<br>
वसा विलीनस्नेहो थ, मेदो चेव वपा भवे।<br>
आकप्पो वेसो नेपच्छं, मण्डनं तु पसाधनं॥<br>
२८३.<br>
विभूसनं चाभरणं, अलङ्कारो पिलन्धनं।<br>
किरीट मकुटा’नित्थी, चूळामणि सिरोमणि॥<br>
२८४.<br>
सिरोवेठन मुण्हीसं, कुण्डलं कण्णवेठनं।<br>
कण्णिका कण्णपूरो च, सिया कण्णविभूसनं॥<br>
२८५.<br>
कण्ठभूसा तु गीवेय्यं, हारो मुत्तावलि’त्थियं।<br>
नियुरो वलयो नित्थी, कटकं परिहारकं॥<br>
२८६.<br>
कङ्कणं करभूसा थ, किङ्किणी [किंकणी किं कणिका (क॰)] खुद्दघण्टिका।<br>
अङ्गुलीयक मङ्गुल्या, भरणं, साक्खरं तु तं॥<br>
२८७.<br>
मुद्दिका’ङ्गुलिमुद्दा थ, रसना मेखला भवे।<br>
केयूर मङ्गदञ्‍चेव, बाहुमूलविभूसनं॥<br>
२८८.<br>
पादङ्गदं तु मञ्‍जीरो, पादकटक नूपुरा।<br>
२८९.<br>
अलङ्कारप्पभेदा तु, मुखफुल्‍लं तथो’ण्णतं।<br>
उग्गत्थनं गिङ्गमक, मिच्‍चेवमादयो सियुं॥<br>
२९०.<br>
चेल मच्छादनं वत्थं, वासो वसन मंसुकं।<br>
अम्बरञ्‍च पटो नित्थी, दुस्सं चोलो च साटको॥<br>
२९१.<br>
खोमं दुकूलं कोसेय्यं, पत्तुण्णं कम्बलो च वा।<br>
साणं कोटम्बुरं भङ्ग, न्त्यादि वत्थन्तरं मतं॥<br>
२९२.<br>
निवासन न्तरीयान्य, न्तरमन्तरवासको।<br>
पावारो तु’त्तरासङ्गो, उपसंब्यान मुत्तरं॥<br>
२९३.<br>
उत्तरीय मथो वत्थ, महतन्ति मतं नवं।<br>
नन्तकं कप्पटो जिण्ण, वसनं तु पटच्‍चरं॥<br>
२९४.<br>
कञ्‍चुको वारवाणं वा, थ वत्थावयवे दसा।<br>
नालिपट्टोति कथितो, उत्तमङ्गम्हि कञ्‍चुको॥<br>
२९५.<br>
आयामो दीघता रोहो,<br>
परिणाहो विसालता॥<br>
२९६.<br>
अरहद्धजो च कासाय, कासावानि च चीवरं।<br>
मण्डलं तु तदङ्गानि, विवट्ट कुसिआदयो॥<br>
२९७.<br>
फल,त्तच, किमि, रोमा, न्येता वत्थस्स योनियो।<br>
फालं कप्पासिकं तीसु, खोमादी तु तचब्भवा॥<br>
२९८.<br>
कोसेय्यं किमिजं, रोम, मयं तु कम्बलं भवे।<br>
समानत्था जवनिका, सा तिरोकरणी प्यथ॥<br>
२९९.<br>
पुन्‍नपुंसक मुल्‍लोचं, वितानं द्वय मीरितं।<br>
नहानञ्‍च सिनाने थो, ब्बट्टनु’म्मज्‍जनं समं॥<br>
३००.<br>
विसेसको तु तिलको, त्यूभो नित्थी च चित्तकं।<br>
चन्दनो नित्थियं गन्ध, सारो मलयजो प्यथ॥<br>
३०१.<br>
गोसीसं तेलपण्णिकं, पुमे वा हरिचन्दनं।<br>
तिलपण्णी तु पत्तङ्ग, रञ्‍जनं रत्तचन्दनं॥<br>
३०२.<br>
काळानुसारी काळियं, लोहं त्वा’गरु चा’गळु।<br>
काळागरुतु काळे’स्मिं, तुरुक्खोतु च पिण्डको॥<br>
३०३.<br>
कत्थूरिका मिगमदो, कुट्ठं तु अजपालकं।<br>
लवङ्गं देवकुसुमं, कस्मीरजं तु कुङ्कुमं॥<br>
३०४.<br>
यक्खधूपो सज्‍जुलसो, तक्‍कोलं तु च कोलकं।<br>
कोसफल मथो जाति, कोसं जातिफलं भवे॥<br>
३०५.<br>
घनसारो सितब्भो च, कप्पूरं पुन्‍नपुंसके।<br>
अलत्तको यावको च, लाखा जतु नपुंसके॥<br>
३०६.<br>
सिरिवासो तु सरल, द्दवो’ ञ्‍जनं तु कज्‍जलं।<br>
वासचुण्णं वासयोगो, वण्णकं तु विलेपनं॥<br>
३०७.<br>
गन्धमाल्यादिसङ्खारो, यो तं वासन मुच्‍चते।<br>
माला माल्यं पुप्फदामे [पुप्फं दामं (क॰)], भावितं वासितं तिसु॥<br>
३०८.<br>
उत्तंसो सेखरा’ वेळा, मुद्धमाल्ये वटंसको।<br>
सेय्या च सयनं सेनं, पल्‍लङ्को तु च मञ्‍चको॥<br>
३०९.<br>
मञ्‍चाधारो पटिपादो, मञ्‍चङ्गे त्वटनी त्थियं,<br>
३१०.<br>
कुळीरपादो आहच्‍च, पादो चेव मसारको।<br>
चत्तारो बुन्दिकाबद्धो, तिमे मञ्‍चन्तरा सियुं॥<br>
३११.<br>
बिब्बोहनं चो’ पधानं, पीठिका पीठ मासनं।<br>
कोच्छं तु भद्दपीठे था, सन्दी पीठन्तरे मता॥<br>
३१२.<br>
महन्तो कोजवो दीघ,<br>
लोमको गोनको मतो।<br>
उण्णामयं त्वत्थरणं, चित्तकं वानचित्तकं॥<br>
३१३.<br>
घनपुप्फं पटलिका, सेतं तु पटिका प्यथ।<br>
द्विदसेकदसान्यु’ द्द,लोमि एकन्तलोमिनो॥<br>
३१४.<br>
तदेव सोळसित्थीनं, नच्‍चयोग्गञ्हि कुत्तकं।<br>
सीहब्यग्घादिरूपेहि, चित्तं विकतिका भवे॥<br>
३१५.<br>
कट्टिस्सं कोसेय्यं रतन, परिसिब्बित मत्थरणं कमा।<br>
कोसियकट्टिस्समयं, कोसियसुत्तेन पकतञ्‍च॥<br>
३१६.<br>
दीपो पदीपो पज्‍जोतो, पुमे त्वादास दप्पणा।<br>
गेण्डुको कण्डुको ताल, वण्टं तु बीजनीत्थियं॥<br>
३१७.<br>
चङ्कोटको करण्डो च, समुग्गो सम्पुटो भवे।<br>
गामधम्मो असद्धम्मो, ब्यवायो मेथुनं रति॥<br>
३१८.<br>
विवाहो पयमा पाणि, ग्गहो परिणयो प्यथ।<br>
तिवग्गो धम्म, काम,त्था, चतुवग्गो समोक्खका॥<br>
३१९.<br>
खुज्‍जो च गण्डुलो रस्स, वामना तु लकुण्डको।<br>
पङ्गुलो पीठसप्पी च, पङ्गु छिन्‍निरियापथो॥<br>
३२०.<br>
पक्खो खञ्‍जो तु खोण्डो थ,<br>
मूगो सुञ्‍ञवचो भवे।<br>
कुणी हत्थादिवङ्को च, वलिरो तु च केकरो॥<br>
३२१.<br>
निक्‍केससीसो खल्‍लाटो,<br>
मुण्डो तु भण्डु मुण्डिको।<br>
काणो अक्खीन मेकेन,<br>
सुञ्‍ञो अन्धो द्वयेन थ॥<br>
३२२.<br>
बधिरो सुतिहीनो थ, गिलानो ब्याधिता’तुरा।<br>
उम्मादवति उम्मत्तो, खुज्‍जादी वाच्‍चलिङ्गिका॥<br>
३२३.<br>
आतङ्को आमयो ब्याधि, गदो रोगो रुजापि च।<br>
गेलञ्‍ञाकल्‍ल माबाधो,<br>
सोसो तु च खयो सिया॥<br>
३२४.<br>
पीनसो [पीनासोतिपि पाठो] नासिकारोगो,<br>
घाने सिङ्घानिका स्सवो।<br>
ञेय्यं त्व’रु वणो नित्थी, फोटो तु पिळका भवे॥<br>
३२५.<br>
पुब्बो पूयो थ रत्ताति, सारो पक्खन्दिका प्यथ।<br>
अपमारो अपस्मारो, पादफोटो विपादिका॥<br>
३२६.<br>
वुड्ढिरोगो तु वातण्डं, सीपदं भारपादता।<br>
कण्डू कण्डूति कण्डूया, खज्‍जु कण्डूवनं प्यथ॥<br>
३२७.<br>
पामं वितच्छिका कच्छु, सोथो तु सयथू’दितो।<br>
दुन्‍नामकञ्‍च अरिसं, छद्दिका वमथू’दितो॥<br>
३२८.<br>
दवथु परितापो थ, तिलको तिलकाळको।<br>
विसूचिका इति महा, विरेको थ भगन्दलो [भगन्दरो (क॰)]॥<br>
३२९.<br>
मेहो जरो कास सासा, कुट्ठं सूलामयन्तरा।<br>
वुत्तो वेज्‍जो भिसक्‍को च, रोगहारी तिकिच्छको॥<br>
३३०.<br>
सल्‍लवेज्‍जो सल्‍लकत्तो, तिकिच्छा तु पतिक्रिया।<br>
भेसज्‍ज मगदो चेव, भेसजं मो’सधं प्यथ॥<br>
३३१.<br>
कुसला नामया रोग्यं,<br>
अथ कल्‍लो निरामयोति,<br>
नरवग्गो निट्ठितो।<br>
४. चतुब्बण्णवग्ग<br>
खत्तियवग्ग<br>
३३२.<br>
कुलं वंसो च सन्ताना, भिजना गोत्त मन्वयो।<br>
थियं सन्तत्य थो वण्णा, चत्तारो खत्तियादयो॥<br>
३३३.<br>
कुलीनो सज्‍जनो साधु,<br>
सभ्यो चाय्यो महाकुलो।<br>
राजा भूपति भूपालो, पत्थिवो च नराधिपो॥<br>
३३४.<br>
भूनाथो जगतिपालो, दिसम्पति जनाधिपो।<br>
रट्ठाधिपो नरदेवो, भूमिपो भूभुजो प्यथ॥<br>
३३५.<br>
राजञ्‍ञो खत्तियो खत्तं, मुद्धाभिसित्त बाहुजा।<br>
सब्बभुम्मो चक्‍कवत्ती, भूपोञ्‍ञो मण्डलिस्सरो॥<br>
३३६.<br>
पुमे लिच्छवि वज्‍जी च, सक्यो तु साकियो थ च।<br>
भद्दकच्‍चाना [भद्दा कच्‍चाना (टी॰)] राहुल, माता बिम्बा यसोधरा॥<br>
३३७.<br>
कोटीनं हेट्ठिमन्तेन, सतं येसं निधानगं।<br>
कहापणानं दिवस, वळञ्‍जो वीसतम्बणं॥<br>
३३८.<br>
ते खत्तियमहासाला, सीति कोटिधनानि तु।<br>
निधानगानि दिवस, वळञ्‍जो च दसम्बणं॥<br>
३३९.<br>
येसं द्विजमहासाला, तदुपड्ढे निधानगे।<br>
वळञ्‍जे च गहपति, महासाला धने सियुं॥<br>
३४०.<br>
महामत्तो पधानञ्‍च, मतिसजीवो मन्तिनी।<br>
सजीवो सचिवा, मच्‍चो, सेनानी तु चमूपति॥<br>
३४१.<br>
न्यासादीनं विवादानं, अक्खदस्सो पदट्ठरि।<br>
दोवारिको पतीहारो, द्वारट्ठो द्वारपालको॥<br>
३४२.<br>
अनीकट्ठोति राजूनं, अङ्गरक्खगणो मतो।<br>
कञ्‍चुकी सोविदल्‍लो च, अनुजीवी तु सेवको॥<br>
३४३.<br>
अज्झक्खो धिकतो चेव,<br>
हेरञ्‍ञिको तु निक्खिको।<br>
सदेसानन्तरो सत्तु, मित्तोराजा ततो परं॥<br>
३४४.<br>
अमित्तो रिपु वेरी च, सपत्ता राति सत्व’रि। (सत्तु+अरि)<br>
पच्‍चत्थिको परिपन्थी, पटिपक्खा हितापरो॥<br>
३४५.<br>
पच्‍चामित्तो विपक्खो च, पच्‍चनीक विरोधिनो।<br>
विद्देसी च दिसो दिट्ठो,था नुरोधो नुवत्तनं॥<br>
३४६.<br>
मित्तो नित्थी वयस्सो च, सहायो [सुहज्‍जो (टी॰)] सुहदो सखा।<br>
सम्भत्तो दळ्हमित्तो थ, सन्दिट्ठो दिट्ठमत्तको॥<br>
३४७.<br>
चरो च गुळ्हपुरिसो, पथावी पथिको’द्धगू।<br>
दूतो तु सन्देसहरो, गणको तु मुहुत्तिको॥<br>
३४८.<br>
लेखको लिपिकारो च, वण्णो तु अक्खरो प्यथ।<br>
भेदो दण्डो साम दाना, न्युपाया चतुरो इमे॥<br>
३४९.<br>
उपजापोतु भेदो च, दण्डो तु साहसं दमो।<br>
३५०.<br>
साम्य’ मच्‍चो सखा कोसो, दुग्गञ्‍च विजितं बलं।<br>
रज्‍जङ्गानीति सत्तेते, सियुं पकतियो पिच॥<br>
३५१.<br>
पभावु’स्साह, मन्तानं, वसा तिस्सो हि सत्तियो।<br>
पभावो दण्डजो तेजो,<br>
पतापो तु च कोसजो॥<br>
३५२.<br>
मन्तो च मन्तनं सो तु, चतुक्‍कण्णो द्विगोचरो।<br>
तिगोचरो तु छक्‍कण्णो, रहस्सं गुय्ह मुच्‍चते॥<br>
३५३.<br>
तीसु विवित्त विजन, छन्‍ना, रहो रहो ब्ययं।<br>
विस्सासो तु च विस्सम्भो,<br>
युत्तं त्वो’पायिकं तिसु॥<br>
३५४.<br>
ओवादो चानुसिट्ठित्थी, पुमवज्‍जे नुसासनं।<br>
आणा च सासनं ञेय्यं, उद्दानं तु च बन्धनं॥<br>
३५५.<br>
आगु वुत्त [मन्तु (क॰)] मपराधो, करो तु बलि मुच्‍चते।<br>
पुण्णपत्तो तुट्ठिदायो, उपदा तु च पाभतं॥<br>
३५६.<br>
तथो’पायन मुक्‍कोचो, पण्णाकारो पहेणकं।<br>
सुङ्कं त्वनित्थी गुम्बादि, देय्ये था’यो धनागमो॥<br>
३५७.<br>
आतपत्तं तथा छत्तं, रञ्‍ञं तु हेममासनं।<br>
सीहासनं अथो वाळ, बीजनीत्थी च चामरं॥<br>
३५८.<br>
खग्गो च छत्त मुण्हीसं, पादुका वालबीजनी।<br>
इमे ककुधभण्डानि, भवन्ति पञ्‍च राजुनं॥<br>
३५९.<br>
भद्दकुम्भो पुण्णकुम्भो, भिङ्कारो जलदायको।<br>
हत्थि,स्स,रथ,पत्ती तु, सेना हि चतुरङ्गिनी॥<br>
३६०.<br>
कुञ्‍जरो वारणो हत्थी, मातङ्गो द्विरदो गजो।<br>
नागो द्विपो इभो दन्ती,<br>
यूथजेट्ठो तु यूथपो॥<br>
३६१.<br>
काळावक गङ्गेय्या, पण्डर तम्बा च पिङ्गलो गन्धो।<br>
मङ्गल हेमो’पोसथ,<br>
छद्दन्ता गजकुलानि एतानि॥<br>
३६२.<br>
कलभो चेव भिङ्कोथ, पभिन्‍नो मत्त गज्‍जिता।<br>
हत्थिघटा तु गजता, हत्थीनी तु करेणुका॥<br>
३६३.<br>
कुम्भो हत्थिसिरोपिण्डा, कण्णमूलं तु चूलिका।<br>
आसनं खन्धदेसम्हि, पुच्छमूलं तु मेचको॥<br>
३६४.<br>
आलान माळ्हको थम्भो, नित्थीतु निगळो’न्दुको।<br>
सङ्खलं तीस्वथो गण्डो,<br>
कटो दानं तु सो मदो॥<br>
३६५.<br>
सोण्डो तु द्वीसु हत्थो थ,<br>
करग्गं पोक्खरं भवे।<br>
मज्झम्हि बन्धनं कच्छा, कप्पनो तु कुथादयो॥<br>
३६६.<br>
ओपवय्हो राजवय्हो, सज्‍जितो तु च कप्पितो।<br>
तोमरो नित्थियं पादे, सिया विज्झनकण्टको॥<br>
३६७.<br>
तुत्तं तु कण्णमूलम्हि, मत्थकम्हि तु अङ्कुसो।<br>
हत्थारोहो हत्थिमेण्डो,<br>
हत्थिपो हत्थिगोपको॥<br>
३६८.<br>
गामणीयो तु मातङ्ग, हयाद्याचरियो भवे।<br>
हयो तुरङ्गो तुरगो,<br>
वाहो अस्सो च सिन्धवो॥<br>
३६९.<br>
भेदो अस्सतरो तस्सा,<br>
जानियो तु कुलीनको।<br>
सुखवाही विनीतो थ,<br>
किसोरो हयपोतको॥<br>
३७०.<br>
घोटको तु खळुङ्को थ, जवनो च जवाधिको।<br>
मुखाधानं खलीनो वा, कसा त्व स्साभिताळिनी॥<br>
३७१.<br>
कुसा तु नासरज्‍जुम्हि, वळवा’स्सा खुरो सफं।<br>
पुच्छ मनित्थी नङ्गुट्ठं, वालहत्थो च वालधि॥<br>
३७२.<br>
सन्दनो च रथो फुस्स, रथो तु नरणाय सो।<br>
चम्मावुतो च वेयग्घो,<br>
देप्पो ब्यग्घस्स दीपिनो॥<br>
३७३.<br>
सिविका याप्ययानञ्‍चा, नित्थी तु सकटो प्य’नं [(सकटो पि+अनं)]।<br>
चक्‍कं रथङ्ग माख्यातं, तस्सन्तो नेमि नारियं॥<br>
३७४.<br>
तम्मज्झे पिण्डिका नाभि, कुब्बरो तु युगन्धरो।<br>
अक्खग्गकीले आणीत्थी, वरुथो रथगुत्य’थ॥<br>
३७५.<br>
धुरो मुखे रथस्सङ्गा, त्व क्खो पक्खरआदयो।<br>
यानञ्‍च वाहनं योग्गं, सब्बहत्थ्यादिवाहने॥<br>
३७६.<br>
रथचारी तु सूतो च, पाजिता चेव सारथी।<br>
रथारोहो च रथिको,<br>
रथी योधो तु यो भटो॥<br>
३७७.<br>
पदाति पत्ती तु पुमे, पदगो पदिको मतो।<br>
सन्‍नाहो कङ्कटो वम्मं, कवचो वा उरच्छदो॥<br>
३७८.<br>
जालिका थ च सन्‍नद्धो, सज्‍जो च वम्मिको भवे।<br>
आमुक्‍को पटिमुक्‍को थ, पुरेचारी पुरेचरो॥<br>
३७९.<br>
पुब्बङ्गमो पुरेगामी, मन्दगामी तु मन्थरो।<br>
जवनो तुरितो वेगी, जेतब्बं जेय्य मुच्‍चते॥<br>
३८०.<br>
सूर वीरा तु विक्‍कन्तो, सहायो नुचरो समा।<br>
सन्‍नद्धप्पभुती तीसु, पाथेय्यं तु च सम्बलं॥<br>
३८१.<br>
वाहिनी धजिनी सेना, चमू चक्‍कं बलं तथा।<br>
अनीको वा थ विन्यासो,<br>
ब्यूहो सेनाय कथ्यते॥<br>
३८२.<br>
हत्थी द्वादसपोसो,ति,<br>
पुरिसो तुरगो, रथो।<br>
चतुपोसोति एतेन, लक्खणेना धमन्ततो॥<br>
३८३.<br>
हत्थानीकं हयानीकं, रथानीकं तयो तयो।<br>
गजादयो ससत्था तु, पत्तानीकं चतुज्‍जना॥<br>
३८४.<br>
सट्ठिवंसकलापेसु, पच्‍चेकं सट्ठिदण्डिसु।<br>
धूलीकतेसु सेनाय, यन्तिया क्खोभनी [अक्खोभिणी (क॰)] त्थियं॥<br>
३८५.<br>
सम्पत्ति सम्पदा लक्खी, सिरी विपत्ति आपदा।<br>
अथा वुधञ्‍च [आयुधन्तिपि पाठो] हेति’त्थी, सत्थं पहरणं भवे॥<br>
३८६.<br>
मुत्तामुत्त ममुत्तञ्‍च, पाणितो मुत्तमेव च।<br>
यन्तमुत्तन्ति सकलं, आयुधं तं चतुब्बिधं॥<br>
३८७.<br>
मुत्तामुत्तञ्‍च यट्ठ्यादि, अमुत्तं छुरिकादिकं।<br>
पाणिमुत्तं तु सत्यादि, यन्तमुत्तं सरादिकं॥<br>
३८८.<br>
इस्सासो धनु कोदण्डं, चापो नित्थी सरासनं।<br>
अथो गुणो जिया ज्या थ,<br>
सरो पत्ति च सायको॥<br>
३८९.<br>
वाणो कण्ड मुसु द्वीसु, खुरप्पो [उरप्पो (क॰)] तेजना’सनं।<br>
तूणीत्थियं कलापो च, तूणो तूणीर वाणधि॥<br>
३९०.<br>
पक्खो तु वाजो दिद्धो तु, विसप्पितो सरो भवे।<br>
लक्खं वेज्झं सरब्यञ्‍च, सराभ्यासो तु’पासनं॥<br>
३९१.<br>
मण्डलग्गो तु नेत्तिंसो, असि खग्गो च सायको।<br>
कोसित्थी तब्बिधाने थो, थरु खग्गादिमुट्ठियं॥<br>
३९२.<br>
खेटकं फलकं चम्मं, इल्‍ली तु करपालिका।<br>
छुरिका सत्य’सिपुत्ती, लगुळो तु च मुग्गरो॥<br>
३९३.<br>
सल्‍लो नित्थि सङ्कु पुमे, वासी तु तच्छनीत्थियं।<br>
कुठारी [कुधारी (टी॰)] त्थीफरसुसो, टङ्को पासाणदारणो॥<br>
३९४.<br>
कणयो भिन्दिवाळो च, चक्‍कं कुन्तो गदा तथा।<br>
सत्या’दी सत्थभेदा थ,<br>
कोणो’स्सो कोटि नारियं॥<br>
३९५.<br>
निय्यानं गमनं यात्रा, पट्ठानञ्‍च गमो गति।<br>
चुण्णो पंसु रजो चेव, धूली’त्थी रेणु च द्विसु॥<br>
३९६.<br>
मागधो मधुको वुत्तो, वन्दी तु थुतिपाठको।<br>
वेताळिको बोधकरो,<br>
चक्‍किको तु च घण्टिको॥<br>
३९७.<br>
केतु धजो पटाका च, कदली केतनं प्यथ।<br>
यो’हंकारो’ञ्‍ञमञ्‍ञस्स, सा’ हमहमिका भवे॥<br>
३९८.<br>
बलं थामो सहं सत्ति, विक्‍कमो त्वतिसूरता।<br>
रणे जितस्स यं पानं, जयपानन्ति तं मतं॥<br>
३९९.<br>
सङ्गामो सम्पहारो चा, नित्थियं समरं रणं।<br>
आजित्थी आहवो युद्ध, मायोधनञ्‍च संयुगं॥<br>
४००.<br>
भण्डनं तु विवादो च, विग्गहो कलह मेधगा।<br>
मुच्छा मोहो थ पसय्हो,<br>
बलक्‍कारो हठो भवे॥<br>
४०१.<br>
उप्पादो [उप्पातो (क॰)१०२७-गाथा पस्सितब्बा] भूतविकति, या सुभासुभसूचिका।<br>
ईति त्वित्थी अजञ्‍ञञ्‍च, उपसग्गो उपद्दवो॥<br>
४०२.<br>
निब्बुद्धं [नियुद्धं (क॰)] मल्‍लयुद्धम्हि, जयो तु विजयो भवे।<br>
पराजयो रणे भङ्गो, पलायन मपक्‍कमो॥<br>
४०३.<br>
मारणं हननं घातो, नासनञ्‍च निसूदनं।<br>
हिंसनं सरणं हिंसा, वधो ससन घातनं॥<br>
४०४.<br>
मरणं कालकिरिया, पलयो मच्‍चु अच्‍चयो।<br>
निधनो नित्थियं नासो, कालो’न्तो चवनं भवे॥<br>
४०५.<br>
तीसु पेतो परेतो च,<br>
मतो थ चितको चितो।<br>
आळहनं सुसानञ्‍चा, नित्थियं कुणपो छवो॥<br>
४०६.<br>
कबन्धो नित्थियं देहो, सिरोसुञ्‍ञो सहक्रियो।<br>
अथ सिवथिका वुत्ता, सुसानस्मिञ्हि आमके॥<br>
४०७.<br>
वन्दीत्थियं करमरो, पाणो त्व’सु पकासितो।<br>
कारा तु बन्धनागारं, कारणा तु च यातना॥<br>
इति खत्तियवग्गो।<br>
४०८.<br>
ब्रह्मबन्धु द्विजो विप्पो, ब्रह्मा भोवादी ब्राह्मणो।<br>
सोत्तियो छन्दसो सो थ,<br>
सिस्स’ न्तेवासिनो पुमे॥<br>
४०९.<br>
ब्रह्मचारी गहट्ठो च, वनप्पत्थो च भिक्खुति।<br>
भवन्ति चत्तारो एते, अस्समा पुन्‍नपुंसके॥<br>
४१०.<br>
चरन्ता सह सीलादी, सब्रह्मचारिनो मिथु।<br>
उपज्झायो उपज्झा था, चरियो निस्सयदादिको [निस्सयदायको (टी॰)]॥<br>
४११.<br>
उपनीया थवा पुब्बं, वेद मज्झापये द्विजो।<br>
यो सङ्गं सरहस्सञ्‍चा, चरियो ब्राह्मणेसु सो॥<br>
४१२.<br>
पारम्परिय मेतिह्यं, उपदेसो तथे’तिहा।<br>
यागो तु कतु यञ्‍ञो थ, वेदीत्थी भू परिक्खता॥<br>
४१३.<br>
अस्समेधो च पुरिस, मेधो चेव निरग्गळो।<br>
सम्मापासो वाजपेय्य, मिति यागा महा इमे॥<br>
४१४.<br>
इत्विजो [इदित्विजो (टी॰)] याजको चाथ,<br>
सभ्यो सामाजिको प्यथ।<br>
परिसा सभा समज्‍जा च, तथा समिति संसदो॥<br>
४१५.<br>
चतस्सो परिसा भिक्खु, भिक्खुनी च उपासका।<br>
उपासिकायोति इमा, थवा ट्ठ परिसा सियुं॥<br>
४१६.<br>
तावतिंस,द्विज,क्खत्त,मार,ग्गहपतिस्स च।<br>
समणानं वसा चातु, महाराजिक, ब्रह्मुनं॥<br>
४१७.<br>
गायत्तिप्पमुखं छन्दं, चतुवीस’क्खरं तु यं।<br>
वेदान मादिभूतं सा, सावित्ती तिपदं सिया॥<br>
४१८.<br>
हब्यपाके चरु मतो, सुजा तु होमदब्बियं।<br>
परमन्‍नं तु पायासो, हब्यं तु हवि कथ्यते॥<br>
४१९.<br>
यूपो थूणायं निम्मन्त्य, दारुम्हि त्व’रणी द्विसु।<br>
गाहप्पच्‍चा’हवनीयो, दक्खिणग्गि तयो’ ग्गयो॥<br>
४२०.<br>
चागो विस्सज्‍जनं दानं, वोस्सग्गो चापदेसनं।<br>
विस्साणनं वितरणं, विहायिता पवज्‍जनं॥<br>
४२१.<br>
पञ्‍च महापरिच्‍चागो, वुत्तो सेट्ठ, धनस्स च।<br>
वसेन पुत्त दारानं, रज्‍जस्स’ ङ्गान मेव च॥<br>
४२२.<br>
अन्‍नं पानं घरं वत्थं, यानं माला विलेपनं।<br>
गन्धो सेय्या पदीपेय्यं, दानवत्थू सियुं दस॥<br>
४२३.<br>
मतत्थं तदहे दानं, तीस्वेत मुद्धदेहिकं।<br>
पितुदानं तु निवापो, सद्धं तु तंव सात्थतो॥<br>
४२४.<br>
पुमे अतिथि आगन्तु, पाहुना वेसिका प्यथ।<br>
अञ्‍ञत्थ गन्तु मिच्छन्तो, गमिको था ग्घ मग्घियं॥<br>
४२५.<br>
पज्‍जं पादोदकादो थ, सत्ता’गन्त्वादयो तिसु।<br>
अपचित्य’च्‍चना पूजा, पहारो बलि मानना॥<br>
४२६.<br>
नमस्सा तु नमक्‍कारो, वन्दना चाभिवादनं।<br>
पत्थना पणिधानञ्‍च, पुरिसे पणिधीरितो॥<br>
४२७.<br>
अज्झेसना तु सक्‍कार, पुब्बङ्गमनियोजनं।<br>
४२८.<br>
परियेसना न्वेसना, परियेट्ठि गवेसना।<br>
उपासनं तु सुस्सूसा, सा पारिचरिया भवे॥<br>
४२९.<br>
मोन मभासनं तुण्ही, भावो थ पटिपाटि सा।<br>
अनुक्‍कमो परियायो, अनुपुब्ब्य’पुमे कमो॥<br>
४३०.<br>
तपो च संयमो सीलं, नियमो तु वतञ्‍च वा।<br>
वीतिक्‍कमो’ ज्झचारो थ, विवेको पुथुगत्तता॥<br>
४३१.<br>
खुद्दानुखुद्दकं आभि, समाचारिक मुच्‍चते।<br>
आदिब्रह्मचरियं तु, तदञ्‍ञं सील मीरितं॥<br>
४३२.<br>
यो पापेहि उपावत्तो, वासो सद्धिं गुणेहि सो।<br>
उपवासोति विञ्‍ञेय्यो, सब्बभोगविवज्‍जितो॥<br>
४३३.<br>
तपस्सी भिक्खु समणो, पब्बजितो तपोधनो।<br>
वाचंयमो तु मुनि च, तापसो तु इसी रितो॥<br>
४३४.<br>
येसंयतिन्द्रियगणा, यतयो वसिनो च ते।<br>
सारिपुत्तो’पतिस्सो तु, धम्मसेनापती रितो॥<br>
४३५.<br>
कोलितो मोग्गल्‍लानो थ,<br>
अरियो धिगतो सिया।<br>
सोतापन्‍नादिका सेखा, नरियो तु पुथुज्‍जनो॥<br>
४३६.<br>
अञ्‍ञा तु अरहत्तञ्‍च, थूपो तु चेतियं भवे।<br>
धम्मभण्डागारिको च, आनन्दो द्वे समा थ च॥<br>
४३७.<br>
विसाखा मिगारमाता, सुदत्तो’ नाथपिण्डिको।<br>
४३८.<br>
भिक्खुपि सामणेरो च, सिक्खमाना च भिक्खुनी।<br>
सामणेरीति कथिता, पञ्‍चेते सहधम्मिका॥<br>
४३९.<br>
पत्तो तिचीवरं काय, बन्धनं वासि सूचि च।<br>
परिस्सावन मिच्‍चेते, परिक्खारा’ट्ठ भासिता॥<br>
४४०.<br>
सामणेरो च समणु, द्देसो चाथ दिगम्बरो।<br>
अचेळको निगण्ठो च, जटिलो तु जटाधरो॥<br>
४४१.<br>
कुटीसकादिका चतु, त्तिंस द्वासट्ठि दिट्ठियो।<br>
इति छन्‍नवुति एते, पासण्डा सम्पकासिता॥<br>
४४२.<br>
पवित्तो पयतो पूतो, चम्मं तु अजिनं प्यथ।<br>
दन्तपोणो दन्तकट्ठं, वक्‍कलो वा तिरीटकं॥<br>
४४३.<br>
पत्तो पातित्थियंनित्थी, कमण्डलु तु कुण्डिका।<br>
अथालम्बणदण्डस्मिं, कत्तरयट्ठि नारियं॥<br>
४४४.<br>
यं देहसाधनापेक्खं, निच्‍चं कम्ममयं यमो।<br>
आगन्तुसाधनं कम्मं, अनिच्‍चं नियमो भवे॥<br>
इति ब्राह्मणवग्गो।<br>
४४५.<br>
वेस्सो च वेसियानो थ, जीवनं वुत्ति जीविका।<br>
आजीवो वत्तनं चाथ, कसिकम्मं कसित्थियं॥<br>
४४६.<br>
वाणिज्‍जञ्‍च वणिज्‍जा थ, गोरक्खा पसुपालनं।<br>
वेस्सस्स वुत्तियो तिस्सो, गहट्ठा’गारिका गिहि॥<br>
४४७.<br>
खेत्ताजीवो कस्सको थ, खेत्तं केदार मुच्‍चते।<br>
लेड्डु’त्तो मत्तिकाखण्डो, खणित्ति’त्थ्य’वदारणं॥<br>
४४८.<br>
दात्तं लवित्त मसितं [‘‘असित’’ सद्दो पुंनपुंसके-१००५-गाथा पस्सितब्बा], पतोदो तुत्त पाजनं।<br>
योत्तं तु रज्‍जु रस्मित्थी, फालो तु कसको भवे॥<br>
४४९.<br>
नङ्गलञ्‍च हलं सीरो, ईसा नङ्गलदण्डको।<br>
सम्मा तु युगकीलस्मिं, सीता तु हलपद्धति॥<br>
४५०.<br>
मुग्गादिके परण्णञ्‍च, पुब्बण्णं सालिआदिके।<br>
सालि वीहि च कुद्रूसो, गोधुमो वरको यवो।<br>
कङ्गूति सत्त धञ्‍ञानि, नीवारादी तु तब्भिदा॥<br>
४५१.<br>
चणको च कळायो थ,<br>
सिद्धत्थो सासपो भवे॥<br>
४५२.<br>
अथ कङ्गु पियङ्गु’त्थी, उम्मा तु अतसी भवे।<br>
किट्ठञ्‍च सस्सं धञ्‍ञञ्‍च [विञ्‍ञेय्यं (टी॰)], वीहि थम्बकरी [थम्भकरी (क॰)] रितो॥<br>
४५३.<br>
कण्डो तु नाळ मथ सो, पलालं नित्थि निप्फलो।<br>
भुसं कलिङ्गरो चाथ, थुसो धञ्‍ञत्तचे थ च॥<br>
४५४.<br>
सेतट्टिका सस्सरोगो,<br>
कणो तु कुण्डको भवे।<br>
खलो च धञ्‍ञकरणं, थम्बो [थम्भो (क॰)] गुम्बो तिणादिनं॥<br>
४५५.<br>
अयोग्गो मुसलो नित्थी, कुल्‍लो सुप्प मनित्थियं।<br>
अथो’द्धनञ्‍च चुल्‍लि’त्थी, किलञ्‍जो तु कटो भवे॥<br>
४५६.<br>
कुम्भी’त्थी पिठरो कुण्डं, खळोप्यु’क्खलि थाल्यु’खा।<br>
कोलम्बो चाथ मणिकं, भाणको च अरञ्‍जरो॥<br>
४५७.<br>
घटो द्वीसु कुटो नित्थी, कुम्भो कलस, वारका।<br>
कंसो भुञ्‍जनपत्तो था, मत्तं पत्तो च भाजनं॥<br>
४५८.<br>
अण्डुपकं चुम्बटकं, सरावो तु च मल्‍लको।<br>
पुमे कटच्छुदब्बि’त्थी, कुसूलो कोट्ठ मुच्‍चते॥<br>
४५९.<br>
साको अनित्थियं डाको, सिङ्गीवेरंतु अद्दकं।<br>
महोसधं तु तं सुक्खं, मरिचं तु च कोलकं॥<br>
४६०.<br>
सोवीरं कञ्‍जियं वुत्तं, आरनाळं थुसोदकं।<br>
धञ्‍ञम्बिलं बिळङ्गो थ, लवणं लोण मुच्‍चते॥<br>
४६१.<br>
सामुद्दं सिन्धवो नित्थी, काळलोणं तु उब्भिदं।<br>
बिळकं [बिळाल (क॰)] चेति पञ्‍चेते, पभेदा लवणस्स हि॥<br>
४६२.<br>
गुळो च फाणितं खण्डो, मच्छण्डी सक्खरा इति।<br>
इमे उच्छुविकारा थ, गुळस्मिं विसकण्टकं॥<br>
४६३.<br>
लाजा सिया’क्खतं चाथ, धाना भट्ठयवे भवे।<br>
अबद्धसत्तु मन्थो च, पूपा’ पूपा तु पिट्ठको॥<br>
४६४.<br>
भत्तकारो सूपकारो, सूदो आळारिको तथा।<br>
ओदनिको च रसको, सूपो तु ब्यञ्‍जनं भवे॥<br>
४६५.<br>
ओदनो वा कुरं भत्तं, भिक्खा चा’न्‍न मथा सनं।<br>
आहारो भोजनं घासो,<br>
तरलं यागु नारियं॥<br>
४६६.<br>
खज्‍जं तु भोज्‍ज लेय्यानि, पेय्यन्ति चतुधा’सनं।<br>
निस्सावो च तथा’चामो,<br>
आलोपो कबळो भवे॥<br>
४६७.<br>
मण्डो नित्थीरसग्गस्मिं, विघासो भुत्तसेसके।<br>
विघासादो च दमको, पिपासा तु च तस्सनं॥<br>
४६८.<br>
खुद्दा जिघच्छा, मंसस्स, पटिच्छादनियं रसो।<br>
उद्रेको चेव उग्गारो, सोहिच्‍चं तित्ति तप्पनं॥<br>
४६९.<br>
कामं त्विट्ठं निकामञ्‍च, परियत्तं यथच्छितं।<br>
कयविक्‍कयिको सत्थ,वाहा’ पणिक वाणिजा॥<br>
४७०.<br>
विक्‍कयिको तु विक्‍केता,<br>
कयिको तु च कायिको।<br>
उत्तमण्णो च धनिको, धमण्णो तु इणायिको॥<br>
४७१.<br>
उद्धारो तु इणं वुत्तं, मूलं तु पाभतं भवे।<br>
सच्‍चापनं सच्‍चंकारो, विक्‍केय्यं पणिय्यं तिसु॥<br>
४७२.<br>
पटिदानं परिवत्तो, न्यासो तू’पनिधी रितो।<br>
४७३.<br>
अट्ठारसन्ता सङ्ख्येय्ये, सङ्ख्या एकादयो तिसु।<br>
सङ्ख्याने तु च सङ्ख्येय्ये, एकत्ते वीसतादयो।<br>
वग्गभेदे बहुत्तेपि, ता आनवुति नारियं॥<br>
४७४.<br>
सतं सहस्सं नियुतं [नहुतं-नयुतं (कत्थचि)], लक्खं कोटि पकोटियो।<br>
कोटिपकोटि नहुतं, तथा निन्‍नहुतम्पि च॥<br>
४७५.<br>
अक्खोभनीत्थियं [अक्खोभिणी (क॰)] बिन्दु, अब्बुदञ्‍च निरब्बुदं।<br>
अहहं अबबं चेवा, टटं सोगन्धि कुप्पलं॥<br>
४७६.<br>
कुमुदं पुण्डरीकञ्‍च, पदुमं कथानम्पि च।<br>
महाकथाना’सङ्ख्येय्या, नि’च्‍चेतासु सतादि च॥<br>
४७७.<br>
कोट्यादिकं दसगुणं, सतलक्खगुणं कमा।<br>
चतुत्थो’ड्ढेन अड्ढुड्ढो,<br>
ततियो ड्ढतियो तथा॥<br>
४७८.<br>
अड्ढतेय्यो दियड्ढो तु,<br>
दिवड्ढो दुतियो भवे।<br>
तुला, पत्थ, ङ्गुलि, वसा, तिधा मान मथो सिया॥<br>
४७९.<br>
चत्तारो विहयो गुञ्‍जा,<br>
द्वे गुञ्‍जा मासको भवे।<br>
द्वे अक्खा मासका पञ्‍च, क्खानं धरणमट्ठकं॥<br>
४८०.<br>
सुवण्णो पञ्‍चधरणं, निक्खं त्वनित्थि पञ्‍च ते।<br>
पादो भागे चतुत्थे थ, धरणानि पलं दस॥<br>
४८१.<br>
तुला पलसतं चाथ, भारो वीसति ता तुला।<br>
अथो कहापणो नित्थी, कथ्यते करिसापणो॥<br>
४८२.<br>
कुडुवो पसतो एको,<br>
पत्थो ते चतुरो सियुं।<br>
आळ्हको चतुरो पत्था, दोणं वाचतुरा’ळ्हकं॥<br>
४८३.<br>
मानिका चतुरो दोणा, खारीत्थी चतुमानिका।<br>
खारियो वीस वाहो थ,<br>
सिया कुम्भो दसम्बणं॥<br>
४८४.<br>
आळ्हको नित्थियं तुम्भो, पत्थोतु नाळि नारियं।<br>
वाहो तु सकटो चेका,<br>
दस दोणा तु अम्बणं॥<br>
४८५.<br>
पटिवीसो च कोट्ठासो,<br>
अंसो भागो धनं तु सो।<br>
दब्बं वित्तं सापतेय्यं, वस्व’त्थो विभवो भवे॥<br>
४८६.<br>
कोसो हिरञ्‍ञञ्‍च कता, कतं कञ्‍चन, रूपियं।<br>
कुप्पं तदञ्‍ञं तम्बादि, रूपियं द्वय माहतं॥<br>
४८७.<br>
सुवण्णं कनकं जात, रूपं सोण्णञ्‍च कञ्‍चनं।<br>
सत्थुवण्णो हरी कम्बु, चारु हेमञ्‍च हाटकं॥<br>
४८८.<br>
तपनियं हिरञ्‍ञं त, ब्भेदा चामीकरम्पि च।<br>
सातकुम्भं तथा जम्बु, नदं सिङ्गी च नारियं॥<br>
४८९.<br>
रूपियं रजतं सज्झु, रूपी सज्झं अथो वसु।<br>
रतनञ्‍च मणि द्वीसु, पुप्फरागादी तब्भिदा॥<br>
४९०.<br>
सुवण्णं रजतं मुत्ता, मणि वेळुरियानि च।<br>
वजिरञ्‍च पवाळन्ति, सत्ता’हु रतनानि’ मे॥<br>
४९१.<br>
लोहितङ्को च पदुम, रागो रत्तमणि प्यथ।<br>
वंसवण्णो वेळुरियं, पवाळं वा च विद्दुमो॥<br>
४९२.<br>
मसारगल्‍लं कबरमणि, अथ मुत्ता च मुत्तिकं।<br>
रीति [रीरी (टी॰)] त्थी आरकूटो वा, अमलं त्व’ब्भकं भवे॥<br>
४९३.<br>
लोहो नित्थी अयो काळा,<br>
यसञ्‍च पारदो रसो।<br>
काळतिपु तु सीसञ्‍च, हरितालं तु पीतनं॥<br>
४९४.<br>
चिनपिट्ठञ्‍च सिन्दूरं, अथ तूलो तथा पिचु।<br>
खुद्दजं तु मधु खुद्दं, मधुच्छिट्ठं तु सित्थकं॥<br>
४९५.<br>
गोपालो गोप गोसङ्ख्या,<br>
गोमा तु गोमिको प्यथ।<br>
उसभो बलीबद्धो [बलिबद्द (क॰)] च, गोणो गोवसभो वुसो॥<br>
४९६.<br>
वुद्धो जरग्गवो सो थ, दम्मो वच्छतरो समा।<br>
धुरवाही तु धोरय्हो, गोविन्दो धिकतो गवं॥<br>
४९७.<br>
वहो च खन्धदेसो थ, ककुधो [ककुदो (क॰)] ककु वुच्‍चते।<br>
अथो विसाणं सिङ्गञ्‍च, रत्तगावी तु रोहिणी॥<br>
४९८.<br>
गावी च सिङ्गिनी गो च, वञ्झा तु कथ्यते वसा।<br>
नवप्पसूतिका धेनु, वच्छकामा तु वच्छला॥<br>
४९९.<br>
गग्गरी मन्थनीत्थी द्वे, सन्दानं दाममुच्‍चते।<br>
गोमिळ्हो गोमयो नित्थी, अथो सप्पि घतं भवे॥<br>
५००.<br>
नवुद्धटं तु नोनीतं, दमिमण्डं तु मत्थु च,<br>
खीरं दुद्धं पयो थञ्‍ञं, तक्‍कं तु मथितं प्यथ॥<br>
५०१.<br>
खीरं दधि घतं तक्‍कं, नोनीतं पञ्‍च गोरसा।<br>
उरब्भो मेण्ड मेसा च, उरणो अवि एळको॥<br>
५०२.<br>
वस्सो त्वजो छगलको,<br>
ओट्ठो तु करभो भवे।<br>
गद्रभो तु खरो वुत्तो, उरणी तु अजी अजा॥<br>
इति वेस्सवग्गो।<br>
५०३.<br>
सुद्दो’न्तवण्णो वसलो, संकिण्णा मागधादयो।<br>
मागधो सुद्दखत्ताजो, उग्गो सुद्दाय खत्तजो॥<br>
५०४.<br>
द्विजाखत्तियजो सूतो, कारुतु सिप्पिकोपुमे।<br>
सङ्घातोतु सजातीनं, तेसं सेणी द्विसुच्‍चते॥<br>
५०५.<br>
तच्छको तन्तवायो च, रजको च नहापितो।<br>
पञ्‍चमो चम्मकारोति, कारवो पञ्‍चिमे सियुं॥<br>
५०६.<br>
तच्छको वड्ढकी मतो, पलगण्डो थपत्यपि।<br>
रथकारो थ सुवण्ण, कारो नाळिन्धमो भवे॥<br>
५०७.<br>
तन्तवायो पेसकारो,<br>
मालाकारो तु मालिको।<br>
कुम्भकारो कुलालो थ,<br>
तुन्‍नवायो च सूचिको॥<br>
५०८.<br>
चम्मकारो रथकारो, कप्पको तु नहापितो।<br>
रङ्गाजीवो चित्तकारो, पुक्‍कुसो पुप्फछड्डको॥<br>
५०९.<br>
वेनो विलीवकारो च, नळकारो समा तयो।<br>
चुन्दकारो भमकारो,<br>
कम्मारो लोहकारको॥<br>
५१०.<br>
निन्‍नेजको च रजको, नेत्तिको उदहारको।<br>
वीणावादी वेणिको थ, उसुकारो’ सुवड्ढकी॥<br>
५११.<br>
वेणुधमो वेणविको,<br>
पाणिवादो तु पाणिघो [पाणियो (कत्थचि)]।<br>
पूपियो पूपपणियो, सोण्डिको मज्‍जविक्‍कयी॥<br>
५१२.<br>
माया तु सम्बरी माया, कारो तु इन्दजालिको।<br>
५१३.<br>
ओरब्भिका सूकरिका, मागविका ते च साकुणिका।<br>
हन्त्वा जीवन्ते’ळक, सूकर, मिग, पक्खिनो कमतो॥<br>
५१४.<br>
वागुरिको जालिको थ,<br>
भारवाहो तु भारिको।<br>
वेतनिको तु भतको, कम्मकरो थ किं करो।<br>
दासो च चेटको पेस्सो, भच्‍चो च परिचारिको॥<br>
५१५.<br>
अन्तोजातो धनक्‍कीतो, दासब्यो’पगतो सयं।<br>
दासा करमरानीतो, च्‍चेवं ते चतुधा सियुं॥<br>
५१६.<br>
अदासो तु भुजिस्सो थ,<br>
नीचो जम्मो निहीनको।<br>
निक्‍कोसज्‍जो अकिलासु,<br>
मन्दो तु अलसो प्यथ॥<br>
५१७.<br>
सपाको चेव चण्डालो, मातङ्गो सपचो भवे।<br>
तब्भेदा मिलक्खजाती, किरात, सवरादयो॥<br>
५१८.<br>
नेसादो लुद्दको ब्याधो,<br>
मिगवो तु मिगब्यधो।<br>
सारमेय्यो च सुनखो, सुनो सोणो च कुक्‍कुरो॥<br>
५१९.<br>
स्वानो सुवानो साळूरो,<br>
सूनो सानो च सा पुमे।<br>
उम्मत्तादित मापन्‍नो, अळक्‍कोति सुनो मतो॥<br>
५२०.<br>
साबन्धनं तु गद्दूलो, दीपको तु च चेतको।<br>
बन्धनं गण्ठि पासो थ, वागुरा [वाकरा (सी॰ टी॰)] मिगबन्धनी॥<br>
५२१.<br>
थियं कुवेणी कुमीनं, आनयो जाल मुच्‍चते।<br>
आघातनं वधट्ठानं, सूना तु अधिकोट्टनं॥<br>
५२२.<br>
तक्‍करो मोसको चोरो,<br>
थेने’कागारिको समा।<br>
थेय्यञ्‍च चोरिका मोसो,<br>
वेमो वायनदण्डको॥<br>
५२३.<br>
सुत्तं तन्तु पुमे तन्तं, पोत्थं लेप्यादिकम्मनि।<br>
पञ्‍चालिका पोत्थलिका, वत्थदन्तादिनिम्मिता॥<br>
५२४.<br>
उग्घाटनं घटीयन्तं, कूपम्बुब्बाहनं भवे।<br>
मञ्‍जूसा पेळा पिटको, त्वित्थियं पच्छि पेटको॥<br>
५२५.<br>
ब्याभङ्गी त्वित्थियं काजो, सिक्‍का त्वत्रा’वलम्बनं।<br>
उपाहनो वा पादु’त्थी, तब्भेदा पादुका प्यथ॥<br>
५२६.<br>
वरत्ता वद्धिका नद्धि, भस्ता चम्मपसिब्बकं।<br>
सोण्णाद्यावत्तनी मूसा,<br>
थ कूटं वा अयोघनो॥<br>
५२७.<br>
कम्मारभण्डा सण्डासो, मुट्ठ्या’धिकरणीत्थीयं।<br>
तब्भस्ता गग्गरी नारी, सत्तं तु पिप्फलं भवे॥<br>
५२८.<br>
साणो तु निकसो वुत्तो,<br>
आरा तु सूचिविज्झनं।<br>
खरो च ककचो नित्थी, सिप्पं कम्मं कलादिकं॥<br>
५२९.<br>
पटिमा पटिबिम्बञ्‍च, बिम्बो पटिनिधीरितो।<br>
तीसु समो पटिभागो, सन्‍निकासो सरिक्खको॥<br>
५३०.<br>
समानो सदिसो तुल्यो,<br>
सङ्कासो सन्‍निभो निभो।<br>
ओपम्म मुपमानं चु, पमा भति तु नारियं॥<br>
५३१.<br>
निब्बेसो वेतनं मूल्यं, जूतं त्वनित्थि केतवं।<br>
धुत्तो’क्खधुत्तो कितवो, जूतकार, क्खदेविनो॥<br>
५३२.<br>
पाटिभोगोतु पटिभू, अक्खो तु पासको भवे।<br>
पुमेवा’ ट्ठपदं [अट्ठापदं (टी॰ सी॰)] सारि, फलके थ पणो, ब्भुतो॥<br>
५३३.<br>
किण्णं तु मदिराबीजे, मधु मध्वासवे मतं।<br>
मदिरा वारुणी मज्‍जं, सुरा भवो तु मेरयं॥<br>
५३४.<br>
सरको चसको नित्थी, आपानं पानमण्डलं।<br>
५३५.<br>
ये’त्र भूरिप्पयोगत्ता, योगिकेकस्मि मीरिता।<br>
लिङ्गन्तरेपि ते ञेय्या, तद्धम्मत्ता’ञ्‍ञवुत्तियन्ति॥<br>
इति सुद्दवग्गो।<br>
चतुब्बण्णवग्गो निट्ठितो।<br>
५. अरञ्‍ञवग्ग<br>
५३६.<br>
अरञ्‍ञं काननं दायो, गहनं विपिनं वनं।<br>
अटवी’त्थी महारञ्‍ञं, त्व, रञ्‍ञानीत्थियं भवे॥<br>
५३७.<br>
नगरा नातिदूरस्मिं, सन्तेहि यो भिरोपितो।<br>
तरुसण्डो स आरामो, तथो पवन मुच्‍चते॥<br>
५३८.<br>
सब्बसाधारणा’रञ्‍ञं, रञ्‍ञ मुय्यान मुच्‍चते।<br>
ञेय्यं तदेव पमद, वन मन्तेपुरोचितं॥<br>
५३९.<br>
पन्ति वीथ्या’वलि सेणी, पाळि लेखा तु राजि च।<br>
पादपो विटपी रुक्खो, अगो सालो महीरुहो॥<br>
५४०.<br>
दुमो तरु कुजो साखी, गच्छो तु खुद्दपादपो।<br>
फलन्ति ये विना पुप्फं, ते वुच्‍चन्ति वनप्पती॥<br>
५४१.<br>
फलपाकावसाने यो,<br>
मरत्यो सधि सा भवे।<br>
तीसु वञ्‍च्या’फला चाथ, फलिनो फलवा फली॥<br>
५४२.<br>
सम्फुल्‍लितो तु विकचो, फुल्‍लो विकसितो तिसु।<br>
सिरो’ग्गं सिखरो नित्थी, साखा तु कथिता लता॥<br>
५४३.<br>
दलं पलासं छदनं, पण्णं पत्तं छदो प्यथ।<br>
पल्‍लवो वा किसलयं, नवुब्भिन्‍ने तु अङ्कुरो॥<br>
५४४.<br>
मकुलं वा कुटुमलो, खारको तु च जालकं।<br>
कलिका कोरको नित्थी, वण्टं पुप्फादिबन्धनं॥<br>
५४५.<br>
पसवो कुसुमं पुप्फं, परागो पुप्फजो रजो।<br>
मकरन्दो मधु मतं, थवको तु च गोच्छको॥<br>
५४६.<br>
फले त्वा’मे सलाटु’त्तो,<br>
फलं तु पक्‍क मुच्‍चते।<br>
चम्पक’म्बादिकुसुम, फलनामं नपुंसके॥<br>
५४७.<br>
मल्‍लिकादी तु कुसुमे, सलिङ्गा वीहयो फले।<br>
जम्बू’त्थी जम्बवं जम्बू, विटपो विटभी’त्थियं॥<br>
५४८.<br>
मूल मारब्भ साखन्तो, खन्धो भागो तरुस्स थ।<br>
कोटरो नित्थियं रुक्ख, च्छिद्दे कट्ठं तु दारु च॥<br>
५४९.<br>
बुन्दो मूलञ्‍च पादो थ, सङ्कु’त्तो खाणुनित्थियं।<br>
करहाटं तु कन्दो थ, कळीरो मत्थको भवे॥<br>
५५०.<br>
वल्‍लरी मञ्‍जरी नारी, वल्‍ली तु कथिता लता।<br>
थम्भो गुम्बो च अक्खन्धे, लता विरू पतानिनी॥<br>
५५१.<br>
अस्सत्थो बोधि च द्वीसु, निग्रोधो तु वटो भवे।<br>
कबिट्ठो च कपित्थो च, यञ्‍ञङ्गो तु उदुम्बरो॥<br>
५५२.<br>
कोविळारो युगपत्तो, उद्दालो वातघातको।<br>
राजरुक्खो कतमाली, न्दीवरो ब्याधिघातको॥<br>
५५३.<br>
दन्तसठो च जम्भीरो, वरणो तु करेरि च।<br>
किं सुको पालिभद्दोथ, वञ्‍जुलो तु च वेतसो॥<br>
५५४.<br>
अम्बाटकोपीतनको, मधुको तु मधुद्दुमो।<br>
अथो गुळफलो पीलु, सोभञ्‍जनो च सिग्गु च॥<br>
५५५.<br>
सत्तपण्णि छत्तपण्णो, तिनिसो त्व तिमुत्तको।<br>
किं सुको तु पलासो थ,<br>
अरिट्ठो फेनिलो भवे॥<br>
५५६.<br>
मालूर बेलुवाबिल्‍लो, पुन्‍नागो तु च केसरो।<br>
सालवो तु च लोद्दो थ, पियालो सन्‍नकद्दु च॥<br>
५५७.<br>
लिकोचको तथा’ङ्कोलो,<br>
अथ गुग्गुलु कोसिको।<br>
अम्बो चूतो सहो त्वेसो,<br>
सहकारो सुगन्धवा॥<br>
५५८.<br>
पुण्डरीको च सेतम्बो, सेलु तु बहुवारको।<br>
सेपण्णी कास्मिरी चाथ, कोली च बदरीत्थियं॥<br>
५५९.<br>
कोलं चानित्थी बदरो, पिलक्खो पिप्पली’त्थियं।<br>
पाटली कण्हवन्ता च, सादुकण्टो विकङ्कतो॥<br>
५६०.<br>
तिन्दुको काळक्खन्धो च, तिम्बरूसक तिम्बरू।<br>
एरावतो तु नारङ्गो, कुलको काकतिन्दुको॥<br>
५६१.<br>
कदम्बो पियको नीपो, भल्‍ली भल्‍लातको तिसु।<br>
झावुको पिचुलो चाथ, तिलको खुरको भवे॥<br>
५६२.<br>
चिञ्‍चा च तिन्तिणी चाथ, गद्दभण्डो कपीतनो।<br>
सालो’स्सकण्णो सज्‍जो थ,<br>
अज्‍जुनो ककुधो भवे॥<br>
५६३.<br>
निचुलो मुचलिन्दो च, नीपो थ पियको तथा।<br>
असनो पीतसालो थ,<br>
गोलीसो झाटलो भवे॥<br>
५६४.<br>
खीरिका राजायतनं, कुम्भी कुमुदिका भवे।<br>
यूपो [पूगो (क॰)] तु कमुको चाथ, पट्टि लाखापसादनो॥<br>
५६५.<br>
इङ्गुदी तापसतरु, भुजपत्तो तु आभुजी।<br>
पिच्छिला सिम्बली द्वीसु, रोचनो कोटसिम्बली॥<br>
५६६.<br>
पकिरियो पूतिको थ, रोही रोहितको भवे।<br>
एरण्डो तु च आमण्डो, अथ सत्तुफला समी॥<br>
५६७.<br>
नत्तमालो करञ्‍जो थ, खदिरो दन्तधावनो।<br>
सोमवक्‍को तु कदरो, सल्‍लोतु मदनो भवे॥<br>
५६८.<br>
अथापि इन्दसालो च, सल्‍लकी खारको सिया।<br>
देवदारु भद्ददारु, चम्पेय्यो तु च चम्पको॥<br>
५६९.<br>
पनसो कण्टकिफलो, अभया तु हरीतकी।<br>
अक्खो विभीतको तीसु, अमता’मलकी तिसु॥<br>
५७०.<br>
लबुजो लिकुचो चाथ, कणिकारो दुमुप्पलो।<br>
निम्बो’रिट्ठो पुचिमन्दो, करको तु च दाळिमो॥<br>
५७१.<br>
सरलो पूतिकट्ठञ्‍च, कपिला तु च सिंसपा।<br>
सामा पियङ्गु कङ्गुपि, सिरीसो तु च भण्डिलो॥<br>
५७२.<br>
सोणको दीघवन्तो च,<br>
वकुलो तु च केसरो।<br>
काकोदुम्बरिका फेग्गु, नागो तु नागमालिका॥<br>
५७३.<br>
असोको वञ्‍जुलो चाथ, तक्‍कारी वेजयन्तिका।<br>
तापिञ्छो च तमालो थ, कुटजो गिरिमल्‍लिका॥<br>
५७४.<br>
इन्दयवो फले तस्सा, ग्गिमन्थो कणिका भवे।<br>
निगुण्ठि’त्थी सिन्दुवारो, तिणसुञ्‍ञं [तिणसूलं (टी॰)] तु मल्‍लिका॥<br>
५७५.<br>
सेफालिका नीलिका थ, अप्फोटा वनमल्‍लिका।<br>
बन्धुको जयसुमनं, भण्डिको बन्धुजीवको॥<br>
५७६.<br>
सुमना जातिसुमना, मालती जाति वस्सिकी।<br>
यूथिका मागधी चाथ, सत्तला नवमल्‍लिका॥<br>
५७७.<br>
वासन्ती,त्थी अतिमुत्तो, करवीरो’स्समारको।<br>
मातुलुङ्गो बीजपूरो, उम्मत्तो तु च मातुलो॥<br>
५७८.<br>
करमन्दो सुसेनो च, कुन्दं तु माघ्य मुच्‍चते।<br>
देवतासो [देवताडो (सी॰ अमरकोस)] तु जीमूतो,<br>
था’मिलातो महासहा॥<br>
५७९.<br>
अथो सेरेय्यको दासी,<br>
किं किरातो कुरण्टको।<br>
अज्‍जुको सितपण्णासो, समीरणो फणिज्‍जको॥<br>
५८०.<br>
जपा तु जयसुमनं, करीरो ककचो भवे।<br>
रुक्खादनी च वन्दाका, चित्तको त्व’ग्गिसञ्‍ञितो॥<br>
५८१.<br>
अक्‍को विकीरणो तस्मिं,<br>
त्व’ ळक्‍को सेतपुप्फके।<br>
पूतिलता गळोची च, मुब्बा मधुरसा प्यथ॥<br>
५८२.<br>
कपिकच्छु दुफस्सो थ, मञ्‍जिट्ठा विकसा भवे।<br>
अम्बट्ठा च तथा पाठा, कटुका कटुरोहिणी॥<br>
५८३.<br>
अपामग्गो सेखरिको, पिप्पली मागधी मता।<br>
गोकण्टको च सिङ्घाटो, कोलवल्‍ली’भपिप्पली॥<br>
५८४.<br>
गोलोमी तु वचा चाथ, गिरिकण्य’पराजिता।<br>
सीहपुच्छी पञ्हिपण्णी, सालपण्णी तु च’त्थिरा। (चथिरा)॥<br>
५८५.<br>
निदिद्धिका तु ब्यग्घी च, अथ नीली च नीलिनी।<br>
जिञ्‍जुको [जिञ्‍जुका (क॰)] चेव गुञ्‍जा थ, सतमूली सतावरी॥<br>
५८६.<br>
महोसधं त्व’तिविसा, बाकुची सोमवल्‍लिका।<br>
दाब्बी दारुहलिद्दा थ, बिळङ्गं चित्रतण्डुला॥<br>
५८७.<br>
नुही चेव महानामो, मुद्दिका तु मधुरसा।<br>
अथापि मधुकं यट्ठि, मधुकामधुयट्ठिका [मधुलट्ठिका (सी॰ टी॰)]॥<br>
५८८.<br>
वातिङ्गणो च भण्डाकी, वात्ताकी ब्रहती प्यथ।<br>
नागबला चेव झसा, लाङ्गली तु च सारदी॥<br>
५८९.<br>
रम्भा च कदली मोचो, कप्पासी बदरा भवे।<br>
नागलता तु तम्बूली, अग्गिजाला तु धातकी॥<br>
५९०.<br>
तिवुता तिपुटा चाथ, सामा काळा च कथ्यते।<br>
अथो सिङ्गी च उसभो, रेणुका कपिळा भवे॥<br>
५९१.<br>
हिरिवेरञ्‍च वालञ्‍च, रत्तफला तु बिम्बिका।<br>
सेलेय्य’ मस्मपुप्फञ्‍च, एला तु बहुला भवे॥<br>
५९२.<br>
कुट्ठञ्‍च ब्याधि कथितो, वानेय्यं तु कुटन्‍नटं।<br>
ओसधि जातिमत्तम्हि, ओसधं सब्ब’ मजातियं॥<br>
५९३.<br>
मूलं पत्तं कळीर’ग्गं, कन्दं मिञ्‍जा फलं तथा।<br>
तचो पुप्फञ्‍च छत्तन्ति, साकं दसविधं मतं॥<br>
५९४.<br>
पपुन्‍नाटो एळगलो,<br>
तण्डुलेय्यो’प्पमारिसो।<br>
जीवन्ति जीवनी चाथ, मधुरको च जीवको॥<br>
५९५.<br>
महाकन्दो च लसुणं, पलण्डु तु सुकन्दको।<br>
पटोलो तित्तको चाथ, भिङ्गराजो च मक्‍कवो॥<br>
५९६.<br>
पुनन्‍नवा सोथघाती, वितुन्‍नं सुनिसण्णकं।<br>
कारवेल्‍लो तु सुसवी, तुम्ब्या’लाबु च लाबु सा॥<br>
५९७.<br>
एळालुकञ्‍च कक्‍कारी, कुम्भण्डो तु च वल्‍लिभो।<br>
इन्दवारुणी विसाला, वत्थुकं वत्थुलेय्यको॥<br>
५९८.<br>
मूलको नित्थियं चुच्‍चु, तम्बको च कलम्बको।<br>
साकभेदा कासमद्द, झज्झरी फग्गवा’दयो॥<br>
५९९.<br>
सद्दलो चेव दुब्बा च, गोलोमी सा सिता भवे।<br>
गुन्दा च भद्दमुत्तञ्‍च, रसालो तु’च्छु वेळु तु॥<br>
६००.<br>
तचसारो वेणु वंसो, पब्बं तु फलु गण्ठिसो।<br>
कीचका ते सियुं वेणू, ये नदन्त्या’निलद्धुता॥<br>
६०१.<br>
नळो च धमनो पोट, गलो तु कास मित्थि न।<br>
तेजनो तु सरो, मूलं, तू’ सीरं बीरणस्स हि॥<br>
६०२.<br>
कुसो वरहिसं दब्बो, भूतिणकं तु भूतिणं।<br>
घासो तु यवसो चाथ,<br>
पूगो तु कमुको भवे॥<br>
६०३.<br>
तालो विभेदिका चाथ, खज्‍जुरी सिन्दि वुच्‍चति।<br>
६०४.<br>
हिन्ताल, ताल, खज्‍जूरी, नालिकेरा तथेव च।<br>
ताली च केतकी नारी, पूगो च तिणपादपाति॥<br>
इति अरञ्‍ञवग्गो।<br>
६. अरञ्‍ञादिवग्ग<br>
६०५.<br>
पब्बतो गिरि सेलो’द्दि, नगा’चल, सिलुच्‍चया।<br>
सिखरी भूधरोथ ब्भ, पासाणा’स्मो’पलो सिला॥<br>
६०६.<br>
गिज्झकूटो च वेभारो, वेपुल्‍लो’सिगिली नगा।<br>
विञ्झो पण्डव वङ्कादी, पुब्बसेलो तु चो’दयो।<br>
मन्दरो परसेलो’त्थो, हिमवा तु हिमाचलो॥<br>
६०७.<br>
गन्धमादन केलास, चित्तकूट सुदस्सना।<br>
कालकूटो तिकूटा’स्स, पत्थो तु सानु नित्थियं॥<br>
६०८.<br>
कूटो वा सिखरं सिङ्गं, पपातो तु तटो भवे।<br>
नितम्बो कटको नित्थी, निज्झरो पसवो’म्बुनो॥<br>
६०९.<br>
दरी’त्थी कन्दरो द्वीसु, लेणं तु गब्भरं गुहा।<br>
सिलापोक्खरणी सोण्डी, कुञ्‍जं निकुञ्‍ज मित्थि न॥<br>
६१०.<br>
उद्ध मधिच्‍चका सेल, स्सासन्‍ना भूम्यु पच्‍चका।<br>
पादो तु’पन्तसेलो थ,<br>
धातु’त्तो गेरिकादिको॥<br>
इति सेलवग्गो।<br>
६११.<br>
मिगिन्दो केसरी सीहो, तरच्छो तु मिगादनो।<br>
ब्यग्घो तु पुण्डरीको थ, सद्दूलो दीपिनी’रितो॥<br>
६१२.<br>
अच्छो इक्‍को च इस्सो तु,<br>
काळसीहो इसो प्यथ।<br>
रोहिसो रोहितो चाथ,<br>
गोकण्णो गणि कण्टका॥<br>
६१३.<br>
खग्ग खग्गविसाणा तु, पलासादो च गण्डको।<br>
ब्यग्घादिके वाळमिगो, सापदो थ प्‍लवङ्गमो॥<br>
६१४.<br>
मक्‍कटो वानरो साखा, मिगो कपि वलीमुखो।<br>
पलवङ्गो, कण्हतुण्डो,<br>
गोनङ्गुलो [गोनङ्गलो (टी॰)] ति सो मतो॥<br>
६१५.<br>
सिङ्गालो [सिगालो (सी॰)] जम्बुको कोत्थु, भेरवो च सिवा प्यथ।<br>
बिळारो बब्बु मञ्‍जारो, कोको तु च वको भवे॥<br>
६१६.<br>
महिंसो [महिसो (सी॰)] च लुलायो थ,<br>
गवजो गवयो समा।<br>
सल्‍लो तु सल्‍लको था’स्स,<br>
लोमम्हि सललं सलं॥<br>
६१७.<br>
हरिणो मिग सारङ्गा, मगो अजिनयोनि च।<br>
सूकरो तु वरोहो थ,<br>
पेलको च ससो भवे॥<br>
६१८.<br>
एणेय्यो एणीमिगो च, पम्पटको तु पम्पको।<br>
वातमिगो तु चलनी, मूसिको त्वा’खु उन्दुरो॥<br>
६१९.<br>
चमरो पसदो चेव, कुरुङ्गो मिगमातुका।<br>
रुरु रङ्कु च नीको च, सरभादी मिगन्तरा॥<br>
६२०.<br>
पियको चमूरु कदली, मिगादी चम्मयोनयो।<br>
मिगा तु पसवो सीहा, दयो सब्बचतुप्पदा॥<br>
६२१.<br>
लूता तु लूतिका उण्ण, नाभि मक्‍कटको सिया।<br>
विच्छिको त्वा’ळि कथितो, सरबू घरगोळिका॥<br>
६२२.<br>
गोधा कुण्डो प्यथो कण्ण, जलूका सतपद्यथ।<br>
कलन्दको काळका थ, नकुलो मङ्गुसो भवे॥<br>
६२३.<br>
ककण्टको च सरटो, कीटो तु पुळवो किमि।<br>
पाणको चाप्यथो उच्‍चा,<br>
लिङ्गो लोमसपाणको॥<br>
६२४.<br>
विहङ्गो विहगो पक्खी, विहङ्गम खग’ण्डजा।<br>
सकुणो च सकुन्तो वि, पतङ्गो सकुणी द्विजो॥<br>
६२५.<br>
वक्‍कङ्गो पत्तयानो च, पतन्तो नीळजो भवे।<br>
तब्भेदा वट्टका जीव, ञ्‍जीवो चकोर तित्तिरा॥<br>
६२६.<br>
साळिका करवीको च, रविहंसो कुकुत्थको।<br>
कारण्डवो च पिलवो [बिलवो (टी॰)], पोक्खरसातका’दयो॥<br>
६२७.<br>
पतत्तं पेखुणं पत्तं, पक्खो पिञ्छं छदो गरु।<br>
अण्डं तु पक्खिबीजे थ, नीळो नित्थी कुलावकं॥<br>
६२८.<br>
सुपण्णमाता विनता, मिथुनं थीपुमद्वयं।<br>
युगं तु युगलं द्वन्दं, यमकं यमलं यमं॥<br>
६२९.<br>
समूहो गण सङ्घाता, समुदायो च सञ्‍चयो।<br>
सन्दोहो निवहो ओघो, विसरो निकरो चयो॥<br>
६३०.<br>
कायो खन्धो समुदयो, घटा समिति संहति।<br>
रासि पुञ्‍जो समवायो, पूगो जातं कदम्बकं॥<br>
६३१.<br>
ब्यूहो वितान गुम्बा च, कलापो जाल मण्डलं।<br>
समानानं गणो वग्गो,<br>
सङ्घो सत्थो तु जन्तुनं॥<br>
६३२.<br>
सजातिकानं तु कुलं, निकायो तु सधम्मिनं।<br>
यूथो नित्थी सजातिय, तिरच्छानानमुच्‍चते॥<br>
६३३.<br>
सुपण्णो वेनतेय्यो च, गरुळो विहगाधिपो।<br>
परपुट्ठो परभतो, कुणालो कोकिलो पिको॥<br>
६३४.<br>
मोरो मयूरो वरही, नीलगीव सिखण्डिनो।<br>
कलापी च सिखी केकी, चूळा तु च सिखा भवे॥<br>
६३५.<br>
सिखण्डो वरहञ्‍चेव, कलापो पिञ्छ मप्यथ।<br>
चन्दको मेचको चाथ, छप्पदो च मधुब्बतो॥<br>
६३६.<br>
मधुलीहो मधुकरो, मधुपो भमरो अलि।<br>
पारावतो कपोतो च, ककुटो च पारेवतो॥<br>
६३७.<br>
गिज्झो गद्धोथ कुललो, सेनो ब्यग्घीनसो प्यथ।<br>
तब्भेदा सकुणग्घि’त्थी, आटो दब्बिमुखद्विजो॥<br>
६३८.<br>
उहुङ्कारो उलूको च, कोसियो वायसारि च।<br>
काको त्व’रिट्ठो धङ्को च, बलिपुट्ठो च वायसो॥<br>
६३९.<br>
काकोलो वनकाको थ,<br>
लापो लटुकिका प्यथ।<br>
वारणो हत्थिलिङ्गो च, हत्थिसोण्डविहङ्गमो॥<br>
६४०.<br>
उक्‍कुसो कुररो कोल,ट्ठिपक्खिम्हि च कुक्‍कुहो।<br>
सुवो तु कीरो च सुको, तम्बचूळो तु कुक्‍कुटो॥<br>
६४१.<br>
वनकुक्‍कुटो च निज्‍जिव्हो, अथ कोञ्‍चा च कुन्तनी।<br>
चक्‍कवाको तु चक्‍कव्हो, सारङ्गोतु च चातको॥<br>
६४२.<br>
तुलियो पक्खिबिळालो,<br>
सतपत्तो तु सारसो।<br>
बको तु सुक्‍ककाकोथ,<br>
बलाका विसकण्ठिका॥<br>
६४३.<br>
लोहपिट्ठो तथा कङ्को, खञ्‍जरीटो तु खञ्‍जनो।<br>
कलविङ्को तु चाटको, दिन्दिभो तु किकी भवे॥<br>
६४४.<br>
कादम्बो काळहंसोथ, सकुन्तो भासपक्खिनि।<br>
धूम्याटो तु कलिङ्गोथ,<br>
दात्यूहो काळकण्ठको॥<br>
६४५.<br>
खुद्दादी मक्खिकाभेदा, डंसो पिङ्गलमक्खिका।<br>
आसाटिका मक्खिकाण्डं, पतङ्गो सलभो भवे॥<br>
६४६.<br>
सूचिमुखो च मकसो, चीरी तु झल्‍लिका [झिल्‍लिका (क॰)] थ च।<br>
जतुका जिनपत्ता थ, हंसो सेतच्छदो भवे॥<br>
६४७.<br>
ते राजहंसा रत्तेहि, पादतुण्डेहि भासिता।<br>
मल्‍लिका’ख्या धतरट्ठा, मलीनेह्य’सितेहि च॥<br>
६४८. तिरच्छो तु तिरच्छानो, तिरच्छानगतो सियाति।<br>
इति अरञ्‍ञादिवग्गो।<br>
७. पातालवग्ग<br>
६४९.<br>
अधोभुवनं पातालं, नागलोको रसातलं।<br>
रन्धं तु विवरं छिद्दं, कुहरं सुसिरं बिलं॥<br>
६५०.<br>
सुसि’त्थी छिग्गलं सोब्भं, सच्छिद्दे सुसिरं तिसु।<br>
थियं तु कासु आवाटो, सप्पराजा तु वासुकी॥<br>
६५१.<br>
अनन्तो नागराजा थ, वाहसो’जगरो भवे।<br>
गोनसो तु तिलिच्छो थ,<br>
देड्डुभो राजुलो भवे॥<br>
६५२.<br>
कम्बलो’स्सतरो मेरु, पादे नागाथ धम्मनी।<br>
सिलुत्तो घरसप्पो थ, नीलसप्पो सिलाभु च॥<br>
६५३.<br>
आसिविसो भुजङ्गो’हि, भुजगो च भुजङ्गमो।<br>
सरीसपो फणी सप्पा, लगद्दा भोगि पन्‍नगा॥<br>
६५४.<br>
द्विजिव्हो उरगो वाळो, दीघो च दीघपिट्ठिको।<br>
पादूदरो विसधरो, भोगो तु फणिनो तनु॥<br>
६५५.<br>
आसी’त्थी सप्पदाठा थ, निम्मोको कञ्‍चुको समा।<br>
विसं त्व’नित्थी गरळं, तब्भेदा वा हलाहलो॥<br>
६५६.<br>
काळकूटादयो चाथ, वाळग्गात्य’हितुण्डिको।<br>
६५७.<br>
निरयो दुग्गति’त्थी च, नरको, सो महा’ट्ठधा।<br>
सञ्‍जीवो काळसुत्तो च, महारोरुव रोरुवा।<br>
पतापनो अवीचि’त्थी, सङ्घातो तापनो इति॥<br>
६५८.<br>
थियं वेतरणी लोह, कुम्भी तत्थ जलासया।<br>
कारणिको निरयपो,<br>
नेरयिको तु नारको॥<br>
६५९.<br>
अण्णवो सागरो सिन्धु, समुद्दो रतनाकरो।<br>
जलनिझु’ दधि, तस्स, भेदा खीरण्णवादयो॥<br>
६६०.<br>
वेला’स्स कूलदेसो थ,<br>
आवट्टो सलिलब्भमो।<br>
थेवो तु बिन्दु फुसितं, भमो तु जलनिग्गमो॥<br>
६६१.<br>
आपो पयो जलं वारि, पानीयं सलिलं दकं।<br>
अण्णो नीरं वनं वालं, तोयं अम्बु’दकञ्‍च कं॥<br>
६६२.<br>
तरङ्गो च तथा भङ्गो, ऊमि वीचि पुमित्थियं।<br>
उल्‍लोलो तु च कल्‍लोलो, महावीचीसु कथ्यते॥<br>
६६३.<br>
जम्बालो कललं पङ्को, चिक्खल्‍लं कद्दमो प्यथ।<br>
पुलिनं वालुका वण्णु, मरू’रु सिकता भवे॥<br>
६६४.<br>
अन्तरीपञ्‍च दीपो वा, जलमज्झगतं थलं।<br>
तीरं तु कूलं रोधञ्‍च, पतीरञ्‍च तटं तिसु॥<br>
६६५.<br>
पारं परम्हि तीरम्हि, ओरं त्व’पार मुच्‍चते।<br>
उळुम्पो [उळुपो (क॰)] तु प्‍लवो कुल्‍लो, तरो च पच्‍चरी’त्थियं॥<br>
६६६.<br>
तरणी तरि नावा च, कूपको तु च कुम्भकं।<br>
पच्छाबन्धो गोटविसो, कण्णधारो तु नाविको॥<br>
६६७.<br>
अरित्तं केनिपातो थ,<br>
पोतवाहो नियामको।<br>
संयत्तिका तु नावाय, वाणिज्‍जमाचरन्ति ये॥<br>
६६८.<br>
नावाय’ङ्गा’ लङ्कारो च, वटाकारो फियादयो।<br>
पोतो पवहनं वुत्तं, दोणि त्वि’त्थी तथा’म्बणं [अम्मणं (सी॰)]॥<br>
६६९.<br>
गभीर निन्‍न गम्भीरा, थो त्तानं तब्बिपक्खके।<br>
अगाधं त्व’तलम्फस्सं, अनच्छो कलुसा’विला॥<br>
६७०.<br>
अच्छो पसन्‍नो विमलो, गभीरप्पभुती तिसु।<br>
धीवरो मच्छिको मच्छ, बन्ध केवट्ट जालिका॥<br>
६७१.<br>
मच्छो मीनो जलचरो, पुथुलोमो’म्बुजो झसो।<br>
रोहितो मग्गुरो सिङ्गी, बलजो मुञ्‍ज पावुसा॥<br>
६७२.<br>
सत्तवङ्को सवङ्को च, नळमीनो च गण्डको।<br>
सुसुका सफरी मच्छ, प्पभेदा मकरादयो॥<br>
६७३.<br>
महामच्छा तिमि तिमि, ङ्गलो तिमिरपिङ्गलो।<br>
आनन्दो तिमिनन्दो च, अज्झारोहो महातिमि॥<br>
६७४.<br>
पासाणमच्छो पाठीनो, वङ्को तु बळिसो भवे।<br>
सुसुमारो [संसुमारो (टी॰), सुंसुमारो (सी॰)] तु कुम्भीलो,<br>
नक्‍को कुम्मो तु कच्छपो॥<br>
६७५.<br>
कक्‍कटको कुळीरो च, जलूका तु च रत्तपा।<br>
मण्डूको दद्दुरो भेको।<br>
गण्डुप्पादो महीलता॥<br>
६७६.<br>
अथ सिप्पी च सुत्ति’त्थी, सङ्खे तु कम्बु’नित्थियं।<br>
खुद्दसङ्ख्ये सङ्खनखो, जलसुत्ति च सम्बुको॥<br>
६७७.<br>
जलासयो जलाधारो, गम्भीरो रहदो थ च।<br>
उदपानो पानकूपो, खातं पोक्खरणी’त्थियं॥<br>
६७८.<br>
तळाको च सरो’नित्थी, वापी च सरसी’त्थियं।<br>
दहो’म्बुजाकरो चाथ, पल्‍ललं खुद्दको सरो॥<br>
६७९.<br>
अनोतत्तो तथा कण्ण, मुण्डो च रथकारको।<br>
छद्दन्तो च कुणालो च, वुत्ता मन्दाकिनी’त्थियं॥<br>
६८०.<br>
तथा सीहप्पपातोति, एते सत्त महासरा।<br>
आहावो तु निपानञ्‍चा, खातं तु देवखातकं॥<br>
६८१.<br>
सवन्ती निन्‍नगा सिन्धु, सरिता आपगा नदी।<br>
भागीरथी तु गङ्गा थ, सम्भेदो सिन्धुसङ्गमो॥<br>
६८२.<br>
गङ्गा’चिरवती चेव, यमुना सरभू (सरबू [सरयू (क॰)] ) मही।<br>
इमा महानदी पञ्‍च, चन्दभागा सरस्सती [सरस्वती (सी॰ टी॰)]॥<br>
६८३.<br>
नेरञ्‍जरा च कावेरी, नम्मदादी च निन्‍नगा।<br>
वारिमग्गो पणाली’त्थी [पनाळी (टी॰)], पुमे चन्दनिका तु च॥<br>
६८४.<br>
जम्बाली ओलिगल्‍लो च, गामद्वारम्हि कासुयं।<br>
सरोरुहं सतपत्तं, अरविन्दञ्‍च वारिजं॥<br>
६८५.<br>
अनित्थी पदुमं पङ्के, रुहं नलिन पोक्खरं।<br>
मुळालपुप्फं कमलं, भिसपुप्फं कुसेसयं॥<br>
६८६.<br>
पुण्डरीकं सितं, रत्तं, कोकनदं कोकासको।<br>
किञ्‍जक्खो केसरो नित्थी, दण्डो तु नाल मुच्‍चते॥<br>
६८७.<br>
भिसं मुळालो नित्थी च, बीजकोसो तु कण्णिका।<br>
पदुमादिसमूहे तु, भवे सण्डमनित्थियं॥<br>
६८८.<br>
उप्पलं कुवलयञ्‍च, नीलं त्वि’न्दीवरं सिया।<br>
सेतेतु कुमुदञ्‍चस्स, कन्दो सालूक मुच्‍चते॥<br>
६८९.<br>
सोगन्धिकं कल्‍लहारं, दकसीतलिकं प्यथ।<br>
सेवालो नीलिका चाथ, भिसिन्य’म्बुजिनी भवे॥<br>
६९०. सेवाला तिलबीजञ्‍च, सङ्खे च पणकादयोति।<br>
इति पातालवग्गो।<br>
भूकण्डो दुतियो।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/pALi/09_byAkaraNa_gantha-sangaho/09_abhidhAnappadIpikApATha/02_bhUkaNDa/">०२. भूकण्ड </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०२. भूकण्ड</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/pALi/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2020 Nov 24 07:04:40 UTC. (<a href="http://google.com/search?q=07%3a04%3a40%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
