<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ पदरूपसिद्धि on पाळिषु विश्वासटिप्पणयो</title>
    <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/</link>
    <description>Recent content in &#43;०५ पदरूपसिद्धि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/09_byAkaraNa_gantha-sangaho/05_padarUpasiddhi/index.xml" rel="self" type="application/rss+xml" />
    <item>
      <title>०१. सन्धिकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/01_sandhikaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/01_sandhikaNDa/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;पदरूपसिद्धि&lt;br&gt;&#xA;गन्थारम्भ&lt;br&gt;&#xA;[क]&lt;br&gt;&#xA;विसुद्धसद्धम्मसहस्सदीधितिं ,&lt;br&gt;&#xA;सुबुद्धसम्बोधियुगन्धरोदितं।&lt;br&gt;&#xA;तिबुद्धखेत्तेकदिवाकरं जिनं,&lt;br&gt;&#xA;सधम्मसङ्घं सिरसा’भिवन्दिय॥&lt;br&gt;&#xA;[ख]&lt;br&gt;&#xA;कच्‍चायनञ्‍चाचरियं नमित्वा,&lt;br&gt;&#xA;निस्साय कच्‍चायनवण्णनादिं।&lt;br&gt;&#xA;बालप्पबोधत्थमुजुं करिस्सं,&lt;br&gt;&#xA;ब्यत्तं सुकण्डं पदरूपसिद्धिं॥&lt;br&gt;&#xA;१. सन्धिकण्ड&lt;br&gt;&#xA;तत्थ जिनसासनाधिगमस्स अक्खरकोसल्‍लमूलकत्ता तं सम्पादेतब्बन्ति दस्सेतुं अभिधेय्यप्पयोजनवाक्यमिदमुच्‍चते।&lt;br&gt;&#xA;१. अत्थो अक्खरसञ्‍ञातो।&lt;br&gt;&#xA;यो कोचि लोकियलोकुत्तरादिभेदो वचनत्थो, सो सब्बो अक्खरेहेव सञ्‍ञायते। सिथिलधनितादिअक्खरविपत्तियञ्हि अत्थस्स दुन्‍नयता होति, तस्मा अक्खरकोसल्‍लं बहूपकारं बुद्धवचनेसु, एत्थ पदानिपि अक्खरसन्‍निपातरूपत्ता अक्खरेस्वेव सङ्गय्हन्ति।&lt;br&gt;&#xA;तस्मा अक्खरकोसल्‍लं, सम्पादेय्य हितत्थिको।&lt;br&gt;&#xA;उपट्ठहं गरुं सम्मा, उट्ठानादीहि पञ्‍चहि॥&lt;/p&gt;&#xA;&lt;h2 id=&#34;सञञवधन&#34;&gt;सञ्‍ञाविधान&lt;/h2&gt;&#xA;&lt;p&gt;तत्थादो ताव सद्दलक्खणे वोहारविञ्‍ञापनत्थं सञ्‍ञाविधानमारभीयते।&lt;br&gt;&#xA;२. अक्खरापादयो एकचत्तालीसं।&lt;br&gt;&#xA;अक्खरा अपि आदयो एकचत्तालीसं, ते च खो जिनवचनानुरूपा अकारादयो निग्गहीतन्ता एकचत्तालीसमत्ता वण्णा पच्‍चेकं अक्खरा नाम होन्ति। तं यथा – आ इ ई उ ऊ ए ओ, क ख ग घ ङ, च छ ज झ ञ, ट ठ ड ढ ण, त थ द ध न, प फ ब भ म, य र लव स ह ळ अं-इति अक्खरा।&lt;br&gt;&#xA;नक्खरन्तीति अक्खरा, अ आदि येसं ते आदयो। अकारादीनमनुक्‍कमो पनेस ठानादिक्‍कमसन्‍निस्सितो, तथा हि ठानकरणप्पयतनेहि वण्णा जायन्ते, तत्थ छ ठानानि कण्ठतालुमुद्धदन्तओट्ठनासिकावसेन।&lt;br&gt;&#xA;तत्थ – अवण्ण कवग्ग हकारा कण्ठजा।&lt;br&gt;&#xA;इवण्ण चवग्ग यकारा तालुजा। टवग्ग रकार ळकारा मुद्धजा। तवग्ग लकार सकारा दन्तजा। उवण्ण पवग्गा ओट्ठजा। एकारो कण्ठतालुजो। ओकारो कण्ठोट्ठजो।&lt;br&gt;&#xA;वकारो दन्तोट्ठजो।&lt;br&gt;&#xA;निग्गहीतं नासिकट्ठानजं।&lt;br&gt;&#xA;ङ ञ ण न मा सकट्ठानजा, नासिकट्ठानजा चाति।&lt;br&gt;&#xA;हकारं पञ्‍चमेहेव, अन्तट्ठाहि च संयुतं।&lt;br&gt;&#xA;ओरसन्ति वदन्तेत्थ, कण्ठजं तदसंयुतं॥&lt;br&gt;&#xA;करणं जिव्हामज्झं तालुजानं, जिव्होपग्गं मुद्धजानं, जिव्हाग्गं दन्तजानं, सेसा सकट्ठानकरणा।&lt;br&gt;&#xA;पयतनं संवुतादिकरणविसेसो। संवुतत्तमकारस्स, विवटत्तं सेससरानं सकारहकारानञ्‍च, फुट्ठं वग्गानं, ईसंफुट्ठं यरलवानन्ति।&lt;br&gt;&#xA;एवं ठानकरणप्पयतनसुतिकालभिन्‍नेसु अक्खरेसु सरा निस्सया, इतरे निस्सिता। तत्थ –&lt;br&gt;&#xA;निस्सयादो सरा वुत्ता, ब्यञ्‍जना निस्सिता ततो।&lt;br&gt;&#xA;वग्गेकजा बहुत्तादो, ततो ठानलहुक्‍कमा॥&lt;br&gt;&#xA;वुत्तञ्‍च –&lt;br&gt;&#xA;‘‘पञ्‍चन्‍नं पन ठानानं, पटिपाटिवसापि च।&lt;br&gt;&#xA;निस्सयादिप्पभेदेहि, वुत्तो तेसमनुक्‍कमो’’ति॥&lt;br&gt;&#xA;एकेनाधिका चत्तालीसं एकचत्तालीसं, एतेन गणनपरिच्छेदेन –&lt;br&gt;&#xA;अधिकक्खरवन्तानि, एकतालीसतो इतो।&lt;br&gt;&#xA;न बुद्धवचनानीति, दीपेताचरियासभो॥&lt;br&gt;&#xA;अपिग्गहणं हेट्ठा वुत्तानं अपेक्खाकरणत्थं।&lt;br&gt;&#xA;३. तत्थोदन्ता सरा अट्ठ।&lt;br&gt;&#xA;तत्थ तेसु अक्खरेसु अकारादीसु ओकारन्ता अट्ठ अक्खरा सरा नाम होन्ति। तं यथा – अ आ इ ई उ ऊ ए ओ-इति सरा।&lt;br&gt;&#xA;ओ अन्तो येसं ते ओदन्ता, दकारो सन्धिजो, सरन्ति गच्छन्तीति सरा, ब्यञ्‍जने सारेन्तीतिपि सरा।&lt;br&gt;&#xA;‘‘तत्था’’ति वत्तते।&lt;br&gt;&#xA;४. लहुमत्ता तयो रस्सा।&lt;br&gt;&#xA;तत्थ अट्ठसु सरेसु लहुमत्ता तयो सरा रस्सा नाम होन्ति। तं यथा – अ इ उ-इति रस्सा।&lt;br&gt;&#xA;लहुका मत्ता पमाणं येसं ते लहुमत्ता, मत्तासद्दो चेत्थ अच्छरासङ्घातअक्खिनिमीलनसङ्खातं कालं वदति, ताय मत्ताय एकमत्ता रस्सा, द्विमत्ता दीघा, अड्ढमत्ता ब्यञ्‍जना। लहुग्गहणञ्‍चेत्थ छन्दसि दियड्ढमत्तस्सापि गहणत्थं। रस्सकालयोगतो रस्सा, रस्सकालवन्तो वा रस्सा।&lt;br&gt;&#xA;सररस्सग्गहणानि च वत्तन्ते।&lt;br&gt;&#xA;५. अञ्‍ञे दीघा।&lt;br&gt;&#xA;तत्थ अट्ठसु सरेसु रस्सेहि अञ्‍ञे द्विमत्ता पञ्‍च सरा दीघा नाम होन्ति। तं यथा – आ ई ऊ ए ओ-इति दीघा।&lt;br&gt;&#xA;अञ्‍ञग्गहणं दियड्ढमत्तिकानम्पि सङ्गहणत्थं। दीघकाले नियुत्ता, तब्बन्तो वा दीघा। क्‍वचि संयोगपुब्बा एकारोकारा रस्सा इव वुच्‍चन्ते। यथा – एत्थ, सेय्यो, ओट्ठो, सोत्थि। क्‍वचीति किं? मं चे त्वं निखणं वने। पुत्तो त्याहं महाराज।&lt;br&gt;&#xA;६. दुम्हि गरु।&lt;br&gt;&#xA;द्विन्‍नं समूहो दु, तस्मिं दुम्हि। संयोगभूते अक्खरे परे यो पुब्बो रस्सक्खरो, सो गरुसञ्‍ञो होति। यथा – दत्वा, हित्वा, भुत्वा।&lt;br&gt;&#xA;‘‘गरू’’ति वत्तते।&lt;br&gt;&#xA;७. दीघो च।&lt;br&gt;&#xA;दीघो च सरो गरुसञ्‍ञो होति। यथा – नावा, नदी, वधू, द्वे, तयो। गरुकतो अञ्‍ञो ‘‘लहुको’’ति वेदितब्बो।&lt;br&gt;&#xA;८. सेसा ब्यञ्‍जना।&lt;br&gt;&#xA;ठपेत्वा अट्ठ सरे सेसा अड्ढमत्ता अक्खरा ककारादयो निग्गहीतन्ता तेत्तिंस ब्यञ्‍जना नाम होन्ति। वुत्तेहि अञ्‍ञे सेसा। ब्यञ्‍जीयति एतेहि अत्थोति ब्यञ्‍जना। तं यथा – क ख ग घ ङ, च छ ज झ ञ, ट ठ ड ढ ण, त थ द ध न, प फ ब भ म, य र लव स ह ळ अं-इति ब्यञ्‍जना। ककारादीस्वकारो उच्‍चारणत्थो।&lt;br&gt;&#xA;‘‘ब्यञ्‍जना’’ति वत्तते।&lt;br&gt;&#xA;९. वग्गा पञ्‍चपञ्‍चसो मन्ता।&lt;br&gt;&#xA;तेसं खो ब्यञ्‍जनानं ककारादयो मकारन्ता पञ्‍चवीसति ब्यञ्‍जना पञ्‍चपञ्‍चविभागेन वग्गा नाम होन्ति। तं यथा – क ख ग घ ङ, च छ ज झ ञ, ट ठ ड ढ ण, त थ द ध न, प फ ब भ म-इति वग्गा।&lt;br&gt;&#xA;ते पन पठमक्खरवसेन कवग्गचवग्गादिवोहारं गता, वग्गोति समूहो, तत्थ पञ्‍चपञ्‍चविभागेनाति वा पञ्‍च पञ्‍च एतेसमत्थीति वा पञ्‍चपञ्‍चसो, मो अन्तो येसं ते मन्ता।&lt;br&gt;&#xA;१०. अंइति निग्गहीतं।&lt;br&gt;&#xA;अकारो उच्‍चारणत्थो, इतिसद्दो पनानन्तरवुत्तनिदस्सनत्थो, अंइति यं अकारतो परं वुत्तं बिन्दु, तं निग्गहीतं नाम होति। रस्सस्सरं निस्साय गय्हति, करणं निग्गहेत्वा गय्हतीति वा निग्गहीतं।&lt;br&gt;&#xA;करणं निग्गहेत्वान, मुखेनाविवटेन यं।&lt;br&gt;&#xA;वुच्‍चते निग्गहीतन्ति, वुत्तं बिन्दु सरानुगं॥&lt;br&gt;&#xA;इध अवुत्तानं परसमञ्‍ञानम्पि पयोजने सति गहणत्थं परिभासमाह।&lt;br&gt;&#xA;११. परसमञ्‍ञा पयोगे।&lt;br&gt;&#xA;या च पन परस्मिं सक्‍कतगन्थे, परेसं वा वेय्याकरणानं समञ्‍ञा घोसाघोसलोपसवण्णसंयोगलिङ्गादिका, ता पयोगे सति एत्थापि युज्‍जन्ते।&lt;br&gt;&#xA;परस्मिं, परेसं वा समञ्‍ञा परसमञ्‍ञा, वेय्याकरणे, वेय्याकरणमधीतानं वा समञ्‍ञात्यत्थो। पयुज्‍जनं पयोगो, विनियोगो।&lt;br&gt;&#xA;तत्थ वग्गानं पठमदुतिया, सकारो च अघोसा। वग्गानं ततियचतुत्थपञ्‍चमा, य र लव ह ळा चाति एकवीसति घोसा नाम।&lt;br&gt;&#xA;एत्थ च वग्गानं दुतियचतुत्था धनितातिपि वुच्‍चन्ति, इतरे सिथिलाति। विनासो लोपो। रस्सस्सरा सकदीघेहि अञ्‍ञमञ्‍ञं सवण्णा नाम, ये सरूपातिपि वुच्‍चन्ति। सरानन्तरितानि ब्यञ्‍जनानि संयोगो। धातुप्पच्‍चयविभत्तिवज्‍जितमत्थवं लिङ्गं। विभत्यन्तं पदं। इच्‍चेवमादि।&lt;br&gt;&#xA;इति सञ्‍ञाविधानं।&lt;/p&gt;</description>
    </item>
    <item>
      <title>०२. नामकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/02_nAmakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/02_nAmakaNDa/</guid>
      <description>&lt;p&gt;२. नामकण्ड&lt;br&gt;&#xA;अथ नामिकविभत्यावतारो वुच्‍चते।&lt;br&gt;&#xA;अत्थाभिमुखं नमनतो, अत्तनि चत्थस्स नामनतो नामं, दब्बाभिधानं।&lt;br&gt;&#xA;तं पन दुविधं अन्वत्थरुळ्हीवसेन, तिविधं पुमित्थिनपुंसकलिङ्गवसेन। यथा – रुक्खो, माला, धनं।&lt;br&gt;&#xA;चतुब्बिधं सामञ्‍ञगुणक्रियायदिच्छावसेन, यथा – रुक्खो, नीलो, पाचको, सिरिवड्ढोतिआदि।&lt;br&gt;&#xA;अट्ठविधं अवण्णिवण्णुवण्णोकारनिग्गहीतन्तपकतिभेदेन।&lt;/p&gt;&#xA;&lt;h2 id=&#34;पललङग&#34;&gt;पुल्‍लिङ्ग&lt;/h2&gt;&#xA;&lt;p&gt;तत्थ पठमं अकारन्तम्हा पुल्‍लिङ्गा जातिनिमित्ता पुरिससद्दा स्यादिविभत्तियो परा योजीयन्ते।&lt;br&gt;&#xA;६०. जिनवचनयुत्तञ्हि।&lt;br&gt;&#xA;अधिकारोयं। तत्थ पञ्‍च मारे जितवाति जिनो, बुद्धो। जिनस्स वचनं जिनवचनं, तस्स जिनवचनस्स युत्तं जिनवचनयुत्तं, तेपिटकस्स बुद्धवचनस्स मागधिकाय सभावनिरुत्तिया युत्तं अनुरूपमेवाति इदं अधिकारत्थं वेदितब्बं।&lt;br&gt;&#xA;सा मागधी मूलभासा, नरा यायादिकप्पिका।&lt;br&gt;&#xA;ब्रह्मानो च’स्सुतालापा, सम्बुद्धा चापि भासरे॥&lt;br&gt;&#xA;अधिकारो पन तिविधो सीहगतिकमण्डूकगतिकयथानुपुब्बिकवसेन, अयं पन सीहगतिको पुब्बापरविलोकनतो, यथानुपुब्बिकोयेव वा।&lt;br&gt;&#xA;सक्‍कतविसदिसं कत्वा जिनवचनानुरूपवसेन पकतिट्ठपनत्थं परिभासमाह।&lt;br&gt;&#xA;६१. लिङ्गञ्‍च निपच्‍चते।&lt;br&gt;&#xA;लिङ्गंपाटिपदिकं, यथा यथा जिनवचनयुत्तञ्हि लिङ्गं, तथा तथा इध लिङ्गं निपच्‍चते ठपीयति। चसद्देन धातवो चाति जिनवचनानुरूपतो ‘‘पुरिस’’इति लिङ्गे ठपिते ततो तस्स धातुप्पच्‍चयविभत्तिवज्‍जितस्स अत्थवतो सद्दस्स ‘‘परसमञ्‍ञा पयोगे’’ति परिभासतो लिङ्गसञ्‍ञायं –&lt;br&gt;&#xA;इतो परं विभत्तिप्पच्‍चयादिविधाने सब्बत्थ लिङ्गग्गहणमनुवत्तते।&lt;br&gt;&#xA;६२. ततो च विभत्तियो।&lt;br&gt;&#xA;ततो जिनवचनयुत्तेहि लिङ्गेहि परा विभत्तियो होन्ति। चसद्दग्गहणेन तवेतुनादिपच्‍चयन्तनिपाततोपि। कम्मादिवसेन, एकत्तादिवसेन च लिङ्गत्थं विभजन्तीति विभत्तियो।&lt;br&gt;&#xA;का च पन ता विभत्तियो? ‘‘विभत्तियो’’ति अधिकारो।&lt;br&gt;&#xA;६३. सियो, अंयो, नाहि, सनं, स्माहि, सनं, स्मिंसु।&lt;br&gt;&#xA;स्यादयो द्विसत्त विभत्तियो नाम होन्ति। तत्थ सि, यो इति पठमा, अं, यो इति दुतिया, ना, हि इति ततिया, स, नं इति चतुत्थी, स्मा, हि इति पञ्‍चमी, स, नं इति छट्ठी, स्मिं, सु इति सत्तमी।&lt;br&gt;&#xA;इदं पन सञ्‍ञाधिकारपरिभासाविधिसुत्तेसु सञ्‍ञासुत्तन्ति दट्ठब्बं, वुत्तञ्हि वुत्तियं ‘‘विभत्तिइच्‍चनेन क्‍वत्थो, अम्हस्स ममं सविभत्तिस्स से’’ति, इतरथा पुरिमसुत्तेन एकयोगो कत्तब्बोति। एत्थ च पठमादिवोहारो, एकवचनादिवोहारो च अन्वत्थवसेन, परसमञ्‍ञावसेन वा सिद्धोति वेदितब्बो।&lt;br&gt;&#xA;एकस्स वचनं एकवचनं, बहूनं वचनं बहुवचनं, द्विन्‍नं पूरणी दुतियातिआदि, इतरथा पुरिमसुत्ते चसद्देन सञ्‍ञाकरणे अप्पकतनिरत्थकविधिप्पसङ्गो सिया।&lt;br&gt;&#xA;‘‘जिनवचनयुत्तञ्हि, लिङ्गञ्‍च निपच्‍चते’’ति च वत्तते। इध पन पदनिप्फादनम्पि जिनवचनस्साविरोधेनाति ञापेतुं परिभासन्तरमाह।&lt;br&gt;&#xA;६४. तदनुपरोधेन।&lt;br&gt;&#xA;यथा यथा तेसं जिनवचनानं उपरोधो न होति, तथा तथा इध लिङ्गं, चसद्देनाख्यातञ्‍च निपच्‍चते, निप्फादीयतीति अत्थो। तेनेव इध च आख्याते च द्विवचनाग्गहणं, सक्‍कतविसदिसतो विभत्तिप्पच्‍चयादिविधानञ्‍च कतन्ति दट्ठब्बं।&lt;br&gt;&#xA;तत्थ अविसेसेन सब्बस्यादिविभत्तिप्पसङ्गे ‘‘वत्तिच्छानुपुब्बिका सद्दप्पवत्ती’’ति वत्तिच्छावसा –&lt;br&gt;&#xA;६५. लिङ्गत्थे पठमा।&lt;br&gt;&#xA;लिङ्गत्थाभिधानमत्ते पठमाविभत्ति होतीति पठमा। तत्थापि अनियमेनेकवचनबहुवचनप्पसङ्गे ‘‘एकम्ही वत्तब्बे एकवचन’’न्ति परिभासतो लिङ्गत्थस्सेकत्तवचनिच्छायं पठमेकवचनं सि।&lt;br&gt;&#xA;‘‘अतो नेना’’ति इतो ‘‘अतो’’ति वत्तते, लिङ्गग्गहणञ्‍च।&lt;br&gt;&#xA;६६. सो ।&lt;br&gt;&#xA;सि, ओइति द्विपदमिदं। लिङ्गस्स अकारतो परस्स सिवचनस्स ओकारो होति।&lt;br&gt;&#xA;सुत्तेसु हि पठमानिद्दिट्ठस्स कारियिनो छट्ठीविपरिणामेन विवरणं आदेसापेक्खन्ति दट्ठब्बं।&lt;br&gt;&#xA;एत्थ च सीति विभत्ति गय्हते विभत्तिकारियविधिप्पकरणतो, ‘‘ततो च विभत्तियो’’ति इतो विभत्तिग्गहणानुवत्तनतो वा, एवं सब्बत्थ स्यादीनं कारियविधाने विभत्तियेवाति दट्ठब्बं।&lt;br&gt;&#xA;‘‘वा परो असरूपा’’ति परलोपे सम्पत्ते तदपवादेन पुब्बलोपमाह।&lt;br&gt;&#xA;६७. सरलोपो’मादेसप्पच्‍चयादिम्हि सरलोपे तु पकति।&lt;br&gt;&#xA;पुब्बस्सरस्स लोपो होति अंवचने, आदेसप्पच्‍चयादिभूते च सरे परे, सरलोपे कते तु परसरस्स पकतिभावो होति। एत्थ च ‘‘सरलोपे’’ति पुनग्गहणं इमिनाव कतसरलोपनिमित्तेयेव परस्स विकारे सम्पत्ते पकतिभावत्थं। परसरस्स पकतिभावविधानसामत्थियतो अमादेसप्पच्‍चयादिभूते सरे परेतिपि सिद्धं।&lt;br&gt;&#xA;त्यादिविभत्तियो चेत्थ, पच्‍चयत्तेन गय्हरे।&lt;br&gt;&#xA;आदिग्गहणमाख्यात-कितकेस्वागमत्थिदं॥&lt;br&gt;&#xA;पच्‍चयसाहचरिया, चादेसो पकतीपरो।&lt;br&gt;&#xA;पदन्तस्सरलोपो न, तेन’ब्भाहादिके परे॥&lt;br&gt;&#xA;तुग्गहणं भिक्खुनीआदीसु सरलोपनिवत्तनत्थं, ‘‘नये परं युत्ते’’ति परं नेतब्बं। पुरिसो तिट्ठति।&lt;br&gt;&#xA;पुरिसो च पुरिसो चाति पुरिस पुरिसइति वत्तब्बे –&lt;br&gt;&#xA;६८. सरूपानमेकसेस्वसकिं।&lt;br&gt;&#xA;सरूपानं समानरूपानं पदब्यञ्‍जनानं मज्झे एकोव सिस्सते, अञ्‍ञे लोपमापज्‍जन्ते असकिन्ति एकसेसो। एत्थ च ‘‘सरूपान’’न्ति वुत्तत्ताव सिद्धे असकिम्पयोगे पुनासकिंगहणं एकविभत्तिविसयानमेवासकिम्पयोगे एवायन्ति दस्सनत्थं, न च विच्छापयोगे’तिप्पसङ्गो। ‘‘वग्गा पञ्‍चपञ्‍चसो मन्ता’’ति एत्थ ‘‘पञ्‍चपञ्‍चसो’’ति निद्देसेनेव विच्छापयोगसिद्धिया ञापितत्ता, अथ वा सहवचनिच्छाय’मय’मेकसेसो।&lt;br&gt;&#xA;योगविभागतो चेत्थ, एकसेस्वसकिं इति।&lt;br&gt;&#xA;विरूपेकसेसो होति, वा ‘‘पितून’’न्तिआदिसु॥&lt;br&gt;&#xA;तत्थेव लिङ्गत्थस्स बहुत्तवचनिच्छायं ‘‘बहुम्हि वत्तब्बे बहुवचन’’न्ति पठमाबहुवचनं यो, पुरिस यो इतीध ‘‘अतो, वा’’ति च वत्तते।&lt;br&gt;&#xA;६९. सब्बयोनीनमाए।&lt;br&gt;&#xA;अकारन्ततो लिङ्गम्हा परेसं सब्बेसं पठमायोनीनं, दुतियायोनीनञ्‍च ययाक्‍कमं आकारेकारादेसा होन्ति वाति आकारो, सब्बग्गहणं सब्बादेसत्थं, सरलोपादि पुरिमसदिसमेव, पुरिसा तिट्ठन्ति।&lt;br&gt;&#xA;वा इच्‍चेव रूपा रूपानि, अग्गयो, मुनयो।&lt;br&gt;&#xA;वासद्दोयं ववत्थितपिभासत्थो, तेन चेत्थ –&lt;br&gt;&#xA;निच्‍चमेव च पुल्‍लिङ्गे, अनिच्‍चञ्‍च नपुंसके।&lt;br&gt;&#xA;असन्तं झे कतत्ते तु, विधिं दीपेति वासुति॥&lt;br&gt;&#xA;तत्थेवालपनवचनिच्छायं ‘‘लिङ्गत्थे पठमा’’ति वत्तते।&lt;br&gt;&#xA;७०. आलपने च।&lt;br&gt;&#xA;अभिमुखं कत्वा लपनं आलपनं, सम्बोधनं। तस्मिं आलपनत्थाधिके लिङ्गत्थाभिधानमत्ते च पठमाविभत्ति होति। पुरे विय एकवचनादि।&lt;br&gt;&#xA;पुरिस सि इच्‍चत्र –&lt;br&gt;&#xA;७१. आलपने सि गसञ्‍ञो।&lt;br&gt;&#xA;आलपनत्थे विहितो सि गसञ्‍ञो होतीति गसञ्‍ञायं ‘‘भो गे तू’’ति इतो ‘‘गे’’ति वत्तते।&lt;br&gt;&#xA;७२. अकारपिताद्यन्तानमा।&lt;br&gt;&#xA;लिङ्गस्स सम्बन्धी अकारो च पितुसत्थुइच्‍चेवमादीनमन्तो च आकारत्तमापज्‍जते गे परे।&lt;br&gt;&#xA;‘‘गे, रस्स’’मिति च वत्तते।&lt;br&gt;&#xA;७३. आकारो वा।&lt;br&gt;&#xA;लिङ्गस्स सम्बन्धी आकारो रस्समापज्‍जते गे परे विकप्पेन, अदूरट्ठस्सालपनेवायं।&lt;br&gt;&#xA;७४. सेसतो लोपं गसिपि।&lt;br&gt;&#xA;‘‘सिं, सो, स्या च, सखतो गस्से वा, घते चा’’ति एवमादीहि निद्दिट्ठेहि अञ्‍ञो सेसो नाम, ततो सेसतो लिङ्गम्हा गसिइच्‍चेते लोपमापज्‍जन्ते। अपिग्गहणं दुतियत्थसम्पिण्डनत्थं, एत्थ च सतिपि सिग्गहणे वइति वचनमेव ञापकमञ्‍ञत्थापि सिग्गहणे आलपनाग्गहणस्स। केचि आलपनाभिब्यत्तिया भवन्तसद्दं वा हेसद्दं वा पयुज्‍जन्ते। भो पुरिस तिट्ठ, हे पुरिसा वा।&lt;br&gt;&#xA;बहुवचने न विसेसो, भवन्तो पुरिसा तिट्ठथ।&lt;br&gt;&#xA;तत्थेव कम्मत्थवचनिच्छायं ‘‘व,’’ति वत्तते।&lt;br&gt;&#xA;७५. यं करोति तं कम्मं।&lt;br&gt;&#xA;यं वा करोति, यं वा विकरोति, यं वा पापुणाति, तं कारकं क्रियानिमित्तं कम्मसञ्‍ञं होति।&lt;br&gt;&#xA;७६. कम्मत्थे दुतिया।&lt;br&gt;&#xA;कम्मत्थे दुतियाविभत्ति होति। पुरे विय दुतियेकवचनं अं, ‘‘सरलोपो’’तिआदिना सरे लुत्ते ‘‘दीघ’’न्ति दीघे सम्पत्ते पकतिभावो च, पुरिसं पस्स।&lt;br&gt;&#xA;बहुवचने ‘‘सब्बयोनीनमाए’’ति योवचनस्सेकारो, पुरिसे पस्स।&lt;br&gt;&#xA;तत्थेव कत्तुवचनिच्छायं –&lt;br&gt;&#xA;७७. यो करोति स कत्ता।&lt;br&gt;&#xA;यो अत्तप्पधानो क्रियं करोति, सो कत्तुसञ्‍ञो होति।&lt;br&gt;&#xA;‘‘ततिया’’ति वत्तते।&lt;br&gt;&#xA;७८. कत्तरि च।&lt;br&gt;&#xA;कत्तरि च कारके ततियाविभत्ति होतीति ततियेकवचनं ना।&lt;br&gt;&#xA;७९. अतो नेन।&lt;br&gt;&#xA;एनाति अविभत्तिकनिद्देसो। अकारन्ततो लिङ्गम्हा परस्स नावचनस्स एनादेसो होति, सरलोपादि, पुरिसेन कतं।&lt;br&gt;&#xA;बहुवचनम्हि –&lt;br&gt;&#xA;८०. सुहिस्वकारो ए।&lt;br&gt;&#xA;सु, हिइच्‍चेतेसु विभत्तिरूपेसु परेसु लिङ्गस्स सम्बन्धी अकारो एत्तमापज्‍जते।&lt;br&gt;&#xA;८१. स्माहिस्मिंनं म्हाभिम्हि वा।&lt;br&gt;&#xA;सब्बतो लिङ्गम्हा स्मा हि स्मिंइच्‍चेतेसं यथाक्‍कमं म्हा, भि, म्हिइच्‍चेते आदेसा होन्ति वा, पुरिसेहि, पुरिसेभि कतं।&lt;br&gt;&#xA;तत्थेव करणवचनिच्छायं –&lt;br&gt;&#xA;८२. येन वा कयिरते तं करणं।&lt;br&gt;&#xA;येन वा कयिरते, येन वा पस्सति, येन वा सुणाति, तं कारकं करणसञ्‍ञं होति।&lt;br&gt;&#xA;८३. करणे ततिया।&lt;br&gt;&#xA;करणकारके ततियाविभत्ति होति, सेसं कत्तुसमं, आविट्ठेन पुरिसेन सो पुञ्‍ञं करोति, पुरिसेहि, पुरिसेभि।&lt;br&gt;&#xA;तत्थेव सम्पदानवचनिच्छायं –&lt;br&gt;&#xA;८४. यस्स दातुकामो रोचते धारयते वा तं सम्पदानं।&lt;br&gt;&#xA;यस्स वा दातुकामो, यस्स वा रोचते, यस्स वा धारयते, तं कारकं सम्पदानसञ्‍ञं होति।&lt;br&gt;&#xA;८५. सम्पदाने चतुत्थी।&lt;br&gt;&#xA;सम्पदानकारके चतुत्थीविभत्ति होतीति चतुत्थिया एकवचनं स।&lt;br&gt;&#xA;८६. सागमो से।&lt;br&gt;&#xA;सब्बतो लिङ्गम्हा सकारागमो होति से विभत्तिम्हि परे। पुरिसस्स धनं ददाति।&lt;br&gt;&#xA;बहुवचनम्हि ‘‘दीघ’’न्ति वत्तते।&lt;br&gt;&#xA;८७. सुनंहिसु च।&lt;br&gt;&#xA;सु नं हिइच्‍चेतेसु परेसु लिङ्गस्स अन्तभूता सब्बे रस्ससरा दीघमापज्‍जन्ते, चग्गहणमिकारुकारानं क्‍वचि निवत्तनत्थं। पुरिसानं।&lt;br&gt;&#xA;तत्थेवापादानवचनिच्छायं –&lt;br&gt;&#xA;८८. यस्मा दपेति भयमादत्ते वा तदपादानं।&lt;br&gt;&#xA;यस्मा वा अवधिभूता अपेति, यस्मा वा भयं, यस्मा वा आदत्ते, तं कारकं अपादानसञ्‍ञं होति।&lt;br&gt;&#xA;८९. अपादाने पञ्‍चमी।&lt;br&gt;&#xA;अपादानकारके पञ्‍चमीविभत्ति होतीति पञ्‍चमिया एकवचनं स्मा।&lt;br&gt;&#xA;‘‘अतो, सब्बेसं, आ ए’’ति च वत्तते।&lt;br&gt;&#xA;९०. स्मास्मिंन वा।&lt;br&gt;&#xA;अकारन्ततो लिङ्गम्हा सब्बेसं स्मा स्मिंइच्‍चेतेसं यथाक्‍कमं आकारेकारादेसा होन्ति वा, अञ्‍ञत्थ म्हादेसो। पुरिसा अपेति, पुरिसम्हा, पुरिसस्मा।&lt;br&gt;&#xA;बहुवचने सब्बत्थ ततियासमं, हिस्स भिआदेसो होति। पुरिसेहि, पुरिसेभि अपेति।&lt;br&gt;&#xA;तत्थेव सामिवचनिच्छायं –&lt;br&gt;&#xA;९१. यस्स वा परिग्गहो तं सामि।&lt;br&gt;&#xA;यस्स वा परिग्गहो, तं सामिसञ्‍ञं होति।&lt;br&gt;&#xA;९२. सामिस्मिं छट्ठी।&lt;br&gt;&#xA;सामिस्मिं छट्ठीविभत्ति होति। ठपेत्वा आयादेसं सब्बत्थ चतुत्थीछट्ठीनं समानं रूपं। पुरिसस्स एतं धनं, पुरिसानं।&lt;br&gt;&#xA;तत्थेव ओकासवचनिच्छायं –&lt;br&gt;&#xA;९३. योधारो तमोकासं।&lt;br&gt;&#xA;यो कत्तुकम्मानं क्रियाय आधारो, तं कारकं ओकाससञ्‍ञं होति।&lt;br&gt;&#xA;९४. ओकासे सत्तमी।&lt;br&gt;&#xA;ओकासकारके सत्तमीविभत्ति होतीति सत्तमिया एकवचनं स्मिं, तस्स ‘‘स्मास्मिंनं वा’’ति एकारो, म्हिआदेसो च, पुरिसे पतिट्ठितं, पुरिसम्हि, पुरिसस्मिं।&lt;br&gt;&#xA;बहुवचने ‘‘सुहिस्वकारो ए’’ति एकारो, पुरिसेसु।&lt;br&gt;&#xA;पुरिसो, पुरिसा, भो पुरिस भो पुरिसा वा, भवन्तो पुरिसा, पुरिसं, पुरिसे, पुरिसेन, पुरिसेहि पुरिसेभि, पुरिसस्स, पुरिसानं, पुरिसा पुरिसस्मा पुरिसम्हा, पुरिसेहि पुरिसेभि, पुरिसस्स, पुरिसानं, पुरिसे पुरिसस्मिं पुरिसम्हि, पुरिसेसु।&lt;br&gt;&#xA;तथा सुगतो, सुगता, भो सुगत भो सुगता वा, भवन्तो सुगता, सुगतं, सुगते, सुगतेन, सुगतेहि सुगतेभि, सुगतस्स, सुगतानं, सुगता सुगतस्मा सुगतम्हा, सुगतेहि सुगतेभि, सुगतस्स, सुगतानं, सुगते सुगतस्मिं सुगतम्हि, सुगतेसु।&lt;br&gt;&#xA;एवं सुरा’सुर नरो’रग नाग यक्खा,&lt;br&gt;&#xA;गन्धब्ब किन्‍नर मनुस्स पिसाच पेता।&lt;br&gt;&#xA;मातङ्ग जङ्गम तुरङ्ग वराह सीहा,&lt;br&gt;&#xA;ब्यग्घ’च्छ कच्छप तरच्छ मिग’स्स सोणा॥&lt;br&gt;&#xA;आलोक लोक निलया’निल चाग योगा, वायाम गाम&lt;br&gt;&#xA;निगमा’गम धम्म कामा।&lt;br&gt;&#xA;सङ्घो’घ घोस पटिघा’सव कोध लोभा,&lt;br&gt;&#xA;सारम्भ थम्भ मद मान पमाद मक्खा॥&lt;br&gt;&#xA;पुन्‍नाग पूग पनसा’सन चम्पक’म्बा,&lt;br&gt;&#xA;हिन्ताल ताल बकुल’ज्‍जुन किंसुका च।&lt;br&gt;&#xA;मन्दार कुन्द पुचिमन्द करञ्‍ज रुक्खा,&lt;br&gt;&#xA;ञेय्या मयूर सकुनण्डज कोञ्‍च हंसा –&lt;br&gt;&#xA;इच्‍चादयोपि।&lt;br&gt;&#xA;मनोगणादिस्स तु नासस्मास्मिंसु विसेसो। अञ्‍ञत्थ पुरिससमं।&lt;br&gt;&#xA;मनो, मना, हे मन हे मना वा, भवन्तो मना, मनं, मने।&lt;br&gt;&#xA;‘‘वा’’ति वत्तते।&lt;br&gt;&#xA;९५. मनोगणादितो स्मिंनानमिआ।&lt;br&gt;&#xA;मनोपभुति गणो मनोगणो, मनोगणादितो स्मिं, नाइच्‍चेतेसं यथाक्‍कमं इकाराकारादेसा होन्ति वा। आदिग्गहणेन बिलपदादितोपि।&lt;br&gt;&#xA;‘‘मनोगणादितो’’ति वत्तते।&lt;br&gt;&#xA;९६. स सरे वागमो।&lt;br&gt;&#xA;एतेहेव मनोगणादीहि सरे परे सागमो होति वा। मनसा, मनेन।&lt;br&gt;&#xA;ववत्थितविभासत्थोयं वासद्दो, तेन ‘‘मनो मना मनं मने मनआयतन’’न्तिआदीसु न होति। ‘‘मानसिकं, चेतसिक’’न्तिआदीसु निच्‍चं। मनेहि, मनेभि।&lt;br&gt;&#xA;‘‘मनोगणादितो, वा’’ति च वत्तते।&lt;br&gt;&#xA;९७. सस्स चो।&lt;br&gt;&#xA;मनोगणादितो परस्स सस्स विभत्तिस्स ओकारो होति वा। सागमो।&lt;br&gt;&#xA;मनसो मनस्स, मनानं, मना मनस्मा मनम्हा, मनेहि मनेभि, मनसो मनस्स, मनानं, मनसि मने मनस्मिं मनम्हि, मनेसु।&lt;br&gt;&#xA;एवं वचो वयो तेजो,&lt;br&gt;&#xA;तपो चेतो तमो यसो।&lt;br&gt;&#xA;अयो पयो सिरो छन्दो,&lt;br&gt;&#xA;सरो उरो रहो अहो –&lt;br&gt;&#xA;इच्‍चादि मनोगणो।&lt;br&gt;&#xA;गुणवन्तुसद्दस्स भेदो। गुणवन्तु सि इतीध –&lt;br&gt;&#xA;‘‘सविभत्तिस्स, न्तुस्सा’’ति च अधिकारो।&lt;br&gt;&#xA;९८. आ सिम्हि।&lt;br&gt;&#xA;सब्बस्सेव न्तुपच्‍चयस्स सविभत्तिस्स आआदेसो होति सिम्हि विभत्तिम्हि। गुणवा।&lt;br&gt;&#xA;‘‘योम्हि, पठमे’’सीहगतिया ‘‘वा’’ति च वत्तते।&lt;br&gt;&#xA;९९. न्तुस्स न्तो।&lt;br&gt;&#xA;सब्बस्सेव न्तुपच्‍चयस्स सविभत्तिस्स न्तोआदेसो होति वा योम्हि पठमे, गुणवन्तो तिट्ठन्ति।&lt;br&gt;&#xA;‘‘सुनंहिसु, अत्त’’न्ति च वत्तते।&lt;br&gt;&#xA;१००. न्तुस्सन्तो योसु च।&lt;br&gt;&#xA;न्तुपच्‍चयस्स अन्तो उकारो अत्तमापज्‍जते सुनंहि योइच्‍चेतेसु, चग्गहणेन अञ्‍ञेसु अं ना स्मास्मिंसु च। गुणवन्ता, छट्ठिया सिद्धेपि अन्तादेसे पुन अन्तग्गहणकरणतो योनं इकारो च क्‍वचि। गुणवन्ति।&lt;br&gt;&#xA;‘‘अ’’मिति वत्तते।&lt;br&gt;&#xA;१०१. अवण्णा च गे।&lt;br&gt;&#xA;सब्बस्सेव न्तुपच्‍चयस्स सविभत्तिस्स अं अवण्णइच्‍चेते आदेसा होन्ति गे परे।&lt;br&gt;&#xA;भो गुणवं भो गुणव भो गुणवा, भवन्तो गुणवन्तो गुणवन्ता, गुणवन्तं, गुणवन्ते।&lt;br&gt;&#xA;‘‘वा’’ति वत्तते।&lt;br&gt;&#xA;१०२. तोतिता सस्मिंनासु।&lt;br&gt;&#xA;सब्बस्सेव न्तुपच्‍चयस्स सविभत्तिस्स तोति ताआदेसा होन्ति वा सस्मिंनाइच्‍चेतेसु यथासङ्ख्यं। गुणवता गुणवन्तेन, गुणवन्तेहि गुणवन्तेभि।&lt;br&gt;&#xA;१०३. न्तस्स से वा।&lt;br&gt;&#xA;सब्बस्सेव न्तुपच्‍चयस्स सविभत्तिस्स न्तस्सइच्‍चयमादेसो होति वा से विभत्तिम्हि। गुणवन्तस्स गुणवतो।&lt;br&gt;&#xA;१०४. नंम्हि तं वा।&lt;br&gt;&#xA;सब्बस्सेव न्तुपच्‍चयस्स सविभत्तिस्स तंआदेसो होति वा नंम्हि विभत्तिम्हि। गुणवतं गुणवन्तानं।&lt;br&gt;&#xA;‘‘अम्ह तुम्ह न्तु’’इच्‍चादिना स्मावचनस्स नाब्यपदेसो।&lt;br&gt;&#xA;गुणवता गुणवन्ता गुणवन्तस्मा गुणवन्तम्हा, गुणवन्तेहि गुणवन्तेभि, गुणवन्तस्स गुणवतो, गुणवतं गुणवन्तानं, गुणवति गुणवन्ते गुणवन्तस्मिं गुणवन्तम्ही, गुणवन्तेसु।&lt;br&gt;&#xA;एवं गणवा कुलवा बलवा यसवा धनवा सुतवा भगवा हिमवा फलवा सीलवा पञ्‍ञवा इच्‍चादयो।&lt;br&gt;&#xA;हिमवन्तुसद्दतो सिम्हि कते –&lt;br&gt;&#xA;‘‘अत्तं, न्तुस्स’न्तो’’ति च वत्तमाने –&lt;br&gt;&#xA;१०५. सिम्ही वा।&lt;br&gt;&#xA;न्तुपच्‍चयस्स अन्तो अत्तं होति वा सिम्हि विभत्तिम्हि। हिमवन्तो, हिमवा, सेसं समं।&lt;br&gt;&#xA;पुन वाग्गहणकरणं हिमवन्तुसद्दतो अञ्‍ञत्र अत्तनिसेधनत्थं, ववत्थितविभासत्थोयं वासद्दो। तेन गुणवन्तादीसु नातिप्पसङ्गो।&lt;br&gt;&#xA;एवं सतिमा धितिमा गतिमा मतिमा मुतिमा मुत्तिमा जुतिमा सिरिमा हिरिमा थुतिमा रतिमा यतिमा सुचिमा कलिमा बलिमा कसिमा रुचिमा बुद्धिमा चक्खुमा बन्धुमा हेतुमा सेतुमा केतुमा राहुमा भाणुमा खाणुमा विज्‍जुमा इच्‍चादयो।&lt;br&gt;&#xA;तत्थ सतिमन्तु बन्धुमन्तुसद्दानं अंसेसु रूपभेदो। ‘‘अत्तं, न्तुस्सा’’ति च वत्तते।&lt;br&gt;&#xA;१०६. सब्बस्स वा अंसेसु।&lt;br&gt;&#xA;सब्बस्सेव न्तुपच्‍चयस्स अत्तं होति वा अंसइच्‍चेतेसु। इधापि वासद्दस्स ववत्थितविभासत्ता नातिप्पसङ्गो । सतिमं सतिमन्तं, बन्धुमं बन्धुमन्तं, सतिमस्स सतिमतो सतिमन्तस्स, बन्धुमस्स बन्धुमतो बन्धुमन्तस्स, सेसं समं।&lt;br&gt;&#xA;गच्छन्तसद्दस्स भेदो, गच्छन्त सि,&lt;br&gt;&#xA;‘‘वा’’ति वत्तते।&lt;br&gt;&#xA;१०७. सिम्हि गच्छन्तादीनं न्तसद्दो अं।&lt;br&gt;&#xA;गच्छन्तिच्‍चेवमादीनं अन्तप्पच्‍चयन्तानं न्तसद्दो अंरूपं आपज्‍जते वा सिम्हि विभत्तिम्हि। सरलोपसिलोपा, सो गच्छं, गच्छन्तो वा गण्हाति।&lt;br&gt;&#xA;‘‘गच्छन्तादीनं, न्तसद्दो’’ति च वत्तमाने –&lt;br&gt;&#xA;१०८. सेसेसु न्तुव।&lt;br&gt;&#xA;गच्छन्तादीनं न्तसद्दो न्तुपच्‍चयोव दट्ठब्बो सेसेसु विभत्तिप्पच्‍चयेसु, अस्मिम्हि कारियातिदेसोयं। सेसं गुणवन्तुसमं।&lt;br&gt;&#xA;ते गच्छन्तो गच्छन्ता, भो गच्छं भो गच्छ भो गच्छा, भवन्तो गच्छन्तो गच्छन्ता, [गच्छं] गच्छन्तं, गच्छन्ते, गच्छता गच्छन्तेन, गच्छन्तेहि गच्छन्तेभि, गच्छतो गच्छन्तस्स, गच्छतं गच्छन्तानं, गच्छता गच्छन्तस्मा गच्छन्तम्हा, गच्छन्तेहि गच्छन्तेभि, गच्छतो गच्छन्तस्स, गच्छतं गच्छन्तानं, गच्छति गच्छन्ते गच्छन्तस्मिं गच्छन्तम्ही, गच्छन्तेसु।&lt;br&gt;&#xA;एवं महं चरं तिट्ठं, ददं भुञ्‍जं सुणं पचं।&lt;br&gt;&#xA;जयं जीरं चवं मीयं, सरं कुब्बं जपं वजं –&lt;br&gt;&#xA;इच्‍चादयो।&lt;br&gt;&#xA;भवन्तसद्दस्स ग यो ना सवचनेसु विसेसो। सो भवं।&lt;br&gt;&#xA;‘‘भवतो’’ति वत्तते।&lt;br&gt;&#xA;१०९. ओभावो क्‍वचि योसु वकारस्स।&lt;br&gt;&#xA;भवन्तइच्‍चेतस्स वकारस्स ओभावो होति क्‍वचि योइच्‍चेतेसु। ते भोन्तो भवन्तो भवन्ता।&lt;br&gt;&#xA;‘‘भवतो’’ति वत्तते।&lt;br&gt;&#xA;११०. भो गे तु।&lt;br&gt;&#xA;सब्बस्सेव भवन्तसद्दस्स भो होति गे परे। तुसद्देन भन्ते, भोन्तादि च, गलोपो, भो भन्ते भोन्त भोन्ता, भोन्तो भवन्तो भवन्ता, भवन्तं, भोन्ते भवन्ते।&lt;br&gt;&#xA;नासेसु ‘‘ओभावो क्‍वची’’ति योगविभागेन ओभावो।&lt;br&gt;&#xA;भोता भवता भवन्तेन, भोतो भवतो भवन्तस्स इच्‍चादि।&lt;br&gt;&#xA;१११. भदन्तस्स भद्दन्त भन्ते।&lt;br&gt;&#xA;सब्बस्सेव भदन्तसद्दस्स भद्दन्त भन्तेइच्‍चेते आदेसा होन्ति क्‍वचि गे परे योसु च। भो भद्दन्त भन्ते, भदन्त भदन्ता वा इच्‍चादि पुरिससद्दसमं।&lt;br&gt;&#xA;११२. सन्तसद्दस्स सो भे बो चन्ते।&lt;br&gt;&#xA;सब्बस्सेव सन्तसद्दस्स ससद्दादेसो होति भकारे परे, अन्ते च बकारागमो होति।&lt;br&gt;&#xA;चसद्दग्गहणेन अभकारेपि समासे क्‍वचि सकारादेसो। सब्भि।&lt;br&gt;&#xA;भेति किं? सन्तेहि, सेसं गच्छन्तसद्दसमं।&lt;br&gt;&#xA;अत्थि राज ब्रह्म अत्त सखसद्दादीनं भेदो, तथेव स्याद्युप्पत्ति, ‘‘राज सि’’इति ठिते –&lt;br&gt;&#xA;‘‘ब्रह्मत्तसखराजादितो’’ति अधिकारो।&lt;br&gt;&#xA;११३. स्या च।&lt;br&gt;&#xA;ब्रह्म अत्त सख राजइच्‍चेवमादितो सिवचनस्स आकारो होति। आदिसद्देन आतुमादिसद्दतो च। सरलोपादि। राजा तिट्ठति।&lt;br&gt;&#xA;११४. योनमानो।&lt;br&gt;&#xA;ब्रह्मत्तसखराजादितो योनं आनोआदेसो होति। राजानो तिट्ठन्ति, भो राज भो राजा, भवन्तो राजानो।&lt;br&gt;&#xA;‘‘वा’’ति वत्तते।&lt;br&gt;&#xA;११५. ब्रह्मत्तसखराजादितो अमानं।&lt;br&gt;&#xA;ब्रह्मादीहि परस्स अंवचनस्स आनं होति वा। राजानं पस्स राजं वा, राजानो।&lt;br&gt;&#xA;‘‘सविभत्तिस्स, राजस्सा’’ति च वत्तते।&lt;br&gt;&#xA;११६. नाम्हि रञ्‍ञा वा।&lt;br&gt;&#xA;सब्बस्सेव राजसद्दस्स सविभत्तिस्स रञ्‍ञाआदेसो होति वा नाम्हि विभत्तिम्हि। रञ्‍ञा कतं राजेन वा।&lt;br&gt;&#xA;११७. राजस्स राजु सुनंहिसु च।&lt;br&gt;&#xA;सब्बस्स राजसद्दस्स राजुआदेसो होति सु नं हिइच्‍चेतेसु वचनेसु। चसद्दो विकप्पनत्थो, ‘‘सुनंहिसु चा’’ति दीघो, राजूहि राजूभि, राजेहि राजेभि वा।&lt;br&gt;&#xA;‘‘सविभत्तिस्सा’’ति अधिकारो।&lt;br&gt;&#xA;११८. राजस्स रञ्‍ञोराजिनो से।&lt;br&gt;&#xA;सब्बस्सेव राजसद्दस्स सविभत्तिस्स रञ्‍ञो राजिनोइच्‍चेते आदेसा होन्ति से विभत्तिम्हि। रञ्‍ञो, राजिनो देति।&lt;br&gt;&#xA;‘‘राजस्सा’’ति वत्तते।&lt;br&gt;&#xA;११९. रञ्‍ञं नं म्ही वा।&lt;br&gt;&#xA;सब्बस्सेव राजसद्दस्स सविभत्तिस्स रञ्‍ञंआदेसो होति वा नंम्हि विभत्तिम्हि। रञ्‍ञं राजूनं राजानं।&lt;br&gt;&#xA;पञ्‍चमियं –&lt;br&gt;&#xA;१२०. अम्हतुम्हन्तुराजब्रह्मत्तसखसत्थुपितादीहि स्मा नाव।&lt;br&gt;&#xA;अम्हतुम्हन्तुराजब्रह्मत्तसखसत्थुपितुइच्‍चेवमादीहि स्मावचनं नाव दट्ठब्बन्ति स्मावचनस्स नाभावातिदेसो। अतिदेसो पन छब्बिधो।&lt;br&gt;&#xA;वुत्तञ्‍च –&lt;br&gt;&#xA;‘‘ब्यपदेसो निमित्तञ्‍च, तंरूपं तंसभावता।&lt;br&gt;&#xA;सुत्तञ्‍चेव तथा कारि-यातिदेसोति छब्बिधो’’ति॥&lt;br&gt;&#xA;तत्रायं ब्रह्मत्तसखादीसु पाठसामत्थियतो रूपातिदेसो। सेसं ततियासमं।&lt;br&gt;&#xA;रञ्‍ञा अपेति, राजूहि राजूभि, राजेहि राजेभि, रञ्‍ञो, राजिनो सन्तकं, रञ्‍ञं राजूनं राजानं।&lt;br&gt;&#xA;‘‘राजस्सा’’ति वत्तते।&lt;br&gt;&#xA;१२१. स्मिंम्हि रञ्‍ञे राजिनि।&lt;br&gt;&#xA;सब्बस्सेव राजसद्दस्स सविभत्तिस्स रञ्‍ञेराजिनिइच्‍चेते आदेसा होन्ति स्मिंम्हि विभत्तिम्हि। रञ्‍ञे, राजिनि पतिट्ठितं, राजूसु राजेसु।&lt;br&gt;&#xA;ब्रह्मसद्दस्स च ग ना स स्मिंसु विसेसो। ब्रह्मा, ब्रह्मानो।&lt;br&gt;&#xA;आलपने च ‘‘ए’’ति वत्तते।&lt;br&gt;&#xA;१२२. ब्रह्मतो गस्स च।&lt;br&gt;&#xA;ब्रह्मसद्दतो गस्स च एकारो होति, चग्गहणं एग्गहणानुकड्ढनत्थं, भो ब्रह्मे, भवन्तो ब्रह्मानो, ब्रह्मानं ब्रह्मं, ब्रह्मानो।&lt;br&gt;&#xA;विपरिणामेन ‘‘ब्रह्मस्स, अन्तो’’ति च वत्तते।&lt;br&gt;&#xA;१२३. उत्तं सनासु।&lt;br&gt;&#xA;ब्रह्मसद्दस्स अन्तो उत्तमापज्‍जते स नाइच्‍चेतेसु वचनेसु। उत्तमिति भावनिद्देसो कत्थचि अभावदस्सनत्थो। ब्रह्मुना, ब्रह्मेहि ब्रह्मेभि।&lt;br&gt;&#xA;सस्मिं उत्ते कते ‘‘इवण्णुवण्णा झला’’ति लसञ्‍ञायं –&lt;br&gt;&#xA;१२४. झलतो सस्स नो वा।&lt;br&gt;&#xA;झलसञ्‍ञेहि इवण्णुवण्णेहि परस्स सइच्‍चेतस्स वचनस्स नोइच्‍चादेसो होति वा। ब्रह्मुनो ब्रह्मस्स, ब्रह्मानं ब्रह्मूनं वा, उत्तमिति योगविभागेन अञ्‍ञत्थापि उत्तं।&lt;br&gt;&#xA;पञ्‍चमियं नाभावातिदेसो। ब्रह्मुना, ब्रह्मेहि ब्रह्मेभि, ब्रह्मुनो ब्रह्मस्स, ब्रह्मानं ब्रह्मूनं वा।&lt;br&gt;&#xA;१२५. ब्रह्मतो तु स्मिं नि।&lt;br&gt;&#xA;ब्रह्मसद्दतो स्मिंवचनस्स नि होति। तुसद्देन कम्मचम्ममुद्धादितो च क्‍वचि। ब्रह्मनि, ब्रह्मेसु।&lt;br&gt;&#xA;अत्तसद्दस्स ततियादीस्वेव विसेसो।&lt;br&gt;&#xA;अत्ता, अत्तानो, भो अत्त भो अत्ता, भवन्तो अत्तानो, अत्तानं अत्तं, अत्तानो।&lt;br&gt;&#xA;नाम्हि ‘‘अकम्मन्तस्स चा’’ति एत्थ चसद्देन अत्तन्तस्स अत्तं वा। अत्तना अत्तेन वा।&lt;br&gt;&#xA;१२६. अत्तन्तो हिस्मिमनत्तं।&lt;br&gt;&#xA;अत्तसद्दस्स अन्तो अनत्तमापज्‍जते हिस्मिं परे। अत्तनेहि अत्तनेभि।&lt;br&gt;&#xA;‘‘ततो, अत्ततो’’ति च वत्तते।&lt;br&gt;&#xA;१२७. सस्स नो।&lt;br&gt;&#xA;ततो अत्तसद्दतो सस्स विभत्तिस्स नो होति। अत्तनो, अत्तानं।&lt;br&gt;&#xA;१२८. स्मा ना।&lt;br&gt;&#xA;ततो अत्तसद्दतो स्मावचनस्स ना होति। अत्तना अपेति।&lt;br&gt;&#xA;नाभावातिदेसेनेव सिद्धेपि उत्तरसुत्तेन एकयोगमकत्वा भिन्‍नयोगकरणं अत्थन्तरविञ्‍ञापनत्थं, तेन अत्तन्ततकारस्स रकारो जकारे क्‍वचि। अत्रजो अत्तजो वा। अत्तनेहि अत्तनेभि, अत्तनो, अत्तानं।&lt;br&gt;&#xA;‘‘अत्ततो’’ति वत्तते।&lt;br&gt;&#xA;१२९. ततो स्मिं नि।&lt;br&gt;&#xA;ततो अत्तसद्दतो स्मिंवचनस्स नि होति। अत्तनि, अत्तेसु।&lt;br&gt;&#xA;सखसद्दस्स भेदो। सखा, सखानो।&lt;br&gt;&#xA;‘‘योन’’मिति वत्तते।&lt;br&gt;&#xA;१३०. सखतो चायोनो।&lt;br&gt;&#xA;सखसद्दतो योनं आयो नोआदेसा च होन्ति। सखायो।&lt;br&gt;&#xA;१३१. सखन्तस्सि नोनानंसेसु।&lt;br&gt;&#xA;सखसद्दन्तस्स इकारादेसो होति नोनानंसइच्‍चेतेसु परेसु। सखिनो तिट्ठन्ति।&lt;br&gt;&#xA;आलपने गसञ्‍ञायं –&lt;br&gt;&#xA;१३२. सखतो गस्से वा।&lt;br&gt;&#xA;सखतो गस्स अकार आकार इकार ईकारएकारादेसा होन्ति। वासद्देन अञ्‍ञस्मापि क्‍वचि एकारो। यथा – भद्दन्ते इसे इति।&lt;br&gt;&#xA;अ च आ च इ च ई च ए चातिपि ए, पुब्बस्सरानं कमेन लोपो।&lt;br&gt;&#xA;भो सख भो सखा भो सखि भो सखी भो सखे, भवन्तो सखानो सखायो सखिनो।&lt;br&gt;&#xA;‘‘सखन्तस्स, आरो चा’’ति च वत्तते।&lt;br&gt;&#xA;१३३. सुनमंसु वा।&lt;br&gt;&#xA;सखन्तस्स आरो भोति वा सुनं अंइच्‍चेतेसु परेसु। सखारं सखानं सखं, सखानो सखायो सखिनो, सखिना।&lt;br&gt;&#xA;‘‘सखन्तस्सा’’ति वत्तते।&lt;br&gt;&#xA;१३४. आरो हिम्हि वा।&lt;br&gt;&#xA;सखन्तस्स आरो होति वा हिम्हि विभत्तिम्हि। सखारेहि सखारेभि, सखेहि सखेभि।&lt;br&gt;&#xA;इकारादेसे ‘‘झलतो सस्स नो वा’’ति नो। सखिनो सखिस्स, सखारानं सखीनं।&lt;br&gt;&#xA;स्मावचनस्स नाभावो। सखिना, सखारेहि सखारेभि सखेहि सखेभि, सखिनो सखिस्स, सखारानं सखीनं।&lt;br&gt;&#xA;‘‘सखतो’’ति च वत्तते।&lt;br&gt;&#xA;१३५. स्मिमे ।&lt;br&gt;&#xA;सखतो स्मिंवचनस्स एकारो होति। निच्‍चत्थोयमारम्भो। सखे, सखारेसु सखेसु।&lt;br&gt;&#xA;आतुमसद्दस्स पठमादुतियासु अत्तसद्दस्सेव रूपनयो। आतुमा, आतुमानो, भो आतुम भो आतुमा, भवन्तो आतुमानो, आतुमानं आतुमं, आतुमानो, आतुमेन इच्‍चादि पुरिससमं।&lt;br&gt;&#xA;पुमसद्दस्स भेदो। पुम सि,&lt;br&gt;&#xA;‘‘सविभत्तिस्सा’’ति अधिकारो।&lt;br&gt;&#xA;१३६. पुमन्तस्सा सिम्हि।&lt;br&gt;&#xA;पुमसद्दस्स सविभत्तिस्स आकारादेसो होति सिम्हि विभत्तिम्हि। अन्तग्गहणेन मघवयुवादीनमन्तस्स च। पुमा।&lt;br&gt;&#xA;‘‘पुमन्तस्सा’’ति अधिकारो।&lt;br&gt;&#xA;१३७. योस्वानो।&lt;br&gt;&#xA;पुमन्तस्स सविभत्तिस्स आनोआदेसो होति योसु विभत्तीसु। पुमानो।&lt;br&gt;&#xA;१३८. अमालपनेकवचने।&lt;br&gt;&#xA;पुमन्तस्स सविभत्तिस्स अं होति आलपनेकवचने परे। हे पुमं, हे पुमानो, पुमं, पुमानो।&lt;br&gt;&#xA;‘‘आ, वा’’ति च वत्तते।&lt;br&gt;&#xA;१३९. उ नाम्हि च।&lt;br&gt;&#xA;पुमन्तस्स आउआदेसा होन्ति वा नाम्हि विभत्तिम्हि। चसद्देन पुमकम्मथामन्तस्स चु’कारो वा सस्मासु। पुमाना पुमुना पुमेन वा।&lt;br&gt;&#xA;‘‘आने’’ति वत्तते।&lt;br&gt;&#xA;१४०. हिविभत्तिम्हि च।&lt;br&gt;&#xA;पुमन्तस्स हिविभत्तिम्ही च आनेआदेसो होति। विभत्तिग्गहणं सविभत्तिग्गहणनिवत्तनत्थं। पुमानेहि पुमानेभि।&lt;br&gt;&#xA;चसद्देन युवमघवादीनमन्तस्स वा आनादेसो होति सब्बविभत्तीसु। ‘‘उ नाम्हि चा’’ति एत्थ चसद्देन पुमन्तस्सुकारो वा सस्मासु विभत्तीसु। ‘‘झलतो सस्स नो वा’’ति नो। पुमुनो पुमस्स, पुमानं।&lt;br&gt;&#xA;‘‘स्मा, ना’’ति वत्तते।&lt;br&gt;&#xA;१४१. झलतो च।&lt;br&gt;&#xA;झलइच्‍चेतेहि स्मावचनस्स ना होति। चग्गहणं क्‍वचि निवत्तनत्थं। पुमाना पुमुना पुमा पुमस्मा पुमम्हा, पुमानेहि पुमानेभि पुमेहि पुमेभि, पुमुनो पुमस्स, पुमानं।&lt;br&gt;&#xA;१४२. आने स्मिंम्हि वा।&lt;br&gt;&#xA;पुमन्तस्स सविभत्तिस्स आनेआदेसो होति वा स्मिंम्हि विभत्तिम्हि। पुमाने पुमे पुमस्मिं पुमम्हि।&lt;br&gt;&#xA;१४३. सुस्मिमा वा।&lt;br&gt;&#xA;पुमन्तस्स सुइच्‍चेतस्मिं परे आआदेसो होति वा। पुमासु पुमेसु।&lt;br&gt;&#xA;युवादीसु ‘‘युव सि’’ इतीध –&lt;br&gt;&#xA;‘‘पुमन्तस्सा सिम्ही’’ति एत्थ अन्तग्गहणेन आकारो, ‘‘हिविभत्तिम्हि चा’’ति सुत्ते चसद्देन आनादेसो च।&lt;br&gt;&#xA;युवा युवानो, युवाना युवा, हे युव हे युवा हे युवान हे युवाना, भवन्तो युवाना, युवानं युवं, युवाने युवे।&lt;br&gt;&#xA;‘‘अकम्मन्तस्स चा’’ति एत्थ चसद्देन युवमघवादीनमन्तस्स आ होति वा नासुइच्‍चेतेसूति आत्तं।&lt;br&gt;&#xA;युवाना युवेन युवानेन वा, युवानेहि युवानेभि युवेहि युवेभि, युवानस्स युवस्स, युवानानं युवानं, युवाना युवानस्मा युवानम्हा, युवानेहि युवानेभि युवेहि युवेभि, युवानस्स युवस्स, युवानानं युवानं, युवाने युवानस्मिं युवानम्हि युवे युवम्हि युवस्मिं, युवानेसु युवासु युवेसु।&lt;br&gt;&#xA;एवं मघवा मघवानो, मघवाना इच्‍चादि युवसद्दसमं।&lt;br&gt;&#xA;अकारन्तं।&lt;br&gt;&#xA;आकारन्तो पुल्‍लिङ्गो सासद्दो।&lt;br&gt;&#xA;सा सि, सिलोपो, सा सुनखो।&lt;br&gt;&#xA;बहुवचने –&lt;br&gt;&#xA;१४४. अघो रस्समेकवचनयोस्वपि च।&lt;br&gt;&#xA;घसञ्‍ञकआकारवज्‍जितो लिङ्गस्सन्तो सरो रस्समापज्‍जते एकवचनेसु योसु च परेसूति रस्सत्तं। अपिग्गहणं सिम्हि निवत्तनत्थं। सेसं नेय्यं।&lt;br&gt;&#xA;सा तिट्ठन्ति, हे स हे सा, हे सा, सं, से, सेन, साहि साभि, सस्स साय, सानं, सा सस्मा सम्हा, साहि साभि, सस्स, सानं, से सस्मिं सम्हि, सासु।&lt;br&gt;&#xA;एवं पच्‍चक्खधम्मा गाण्डीवधन्वापभुतयो।&lt;br&gt;&#xA;आकारन्तं।&lt;br&gt;&#xA;इकारन्तो पुल्‍लिङ्गो अग्गिसद्दो। स्याद्युप्पत्ति, अग्गि सि,&lt;br&gt;&#xA;‘‘अन्तो, सिम्हि, वा’’ति च वत्तते।&lt;br&gt;&#xA;१४५. अग्गिस्सिनि।&lt;br&gt;&#xA;अग्गिस्स अन्तो इनि होति वा सिम्हि विभत्तिम्हि। ‘‘सेसतो लोपं गसिपी’’ति सिलोपो। अग्गिनि अग्गि।&lt;br&gt;&#xA;बहुवचने ‘‘इवण्णुवण्णा झला’’ति झलसञ्‍ञायं –&lt;br&gt;&#xA;‘‘झलतो, वा’’ति च वत्तते।&lt;br&gt;&#xA;१४६. घपतो च योनं लोपो।&lt;br&gt;&#xA;घपसञ्‍ञेहि इत्थिवाचकेहि आकारिवण्णुवण्णेहि, झलसञ्‍ञेहि च परेसं योवचनानं लोपो होति वा। ववत्थितविभासायं।&lt;br&gt;&#xA;१४७. योसु कतनिकारलोपेसु दीघं।&lt;br&gt;&#xA;लिङ्गस्सन्तभूता सब्बे रस्ससरा योसु कतनिकारलोपेसु दीघमापज्‍जन्ते। कता निकारलोपा येसं ते कतनिकारलोपा। अग्गी।&lt;br&gt;&#xA;‘‘पञ्‍चादीनमत्त’’न्ति इतो ‘‘अत्त’’मिति वत्तते।&lt;br&gt;&#xA;१४८. योस्वकतरस्सो झो।&lt;br&gt;&#xA;योसु परेसु अकतरस्सो झो अत्तमापज्‍जते। अग्गयो।&lt;br&gt;&#xA;झोति किं? रत्तियो।&lt;br&gt;&#xA;आलपनेपेवं। हे अग्गि, हे अग्गी हे अग्गयो।&lt;br&gt;&#xA;दुतियेकवचने पुब्बस्सरलोपे सम्पत्ते –&lt;br&gt;&#xA;१४९. अं मो निग्गहीतं झलपेहि।&lt;br&gt;&#xA;झलपइच्‍चेतेहि परस्स अंवचनस्स, मकारस्स च निग्गहीतं आदेसो होति। अग्गिं।&lt;br&gt;&#xA;अग्गी अग्गयो, अग्गिना, अग्गीहि अग्गीभि, ‘‘सुनंहिसु चा’’ति एत्थ चग्गहणेन कत्थचि दीघाभावो। अग्गिहि अग्गिभि।&lt;br&gt;&#xA;‘‘झलतो सस्स नो वा’’ति नो। अग्गिनो अग्गिस्स, अग्गीनं।&lt;br&gt;&#xA;‘‘स्मा ना’’ति वत्तमाने ‘‘झलतो चा’’ति विकप्पेन ना। अग्गिना अग्गिस्मा अग्गिम्हा, अग्गीहि अग्गीभि अग्गिहि अग्गिभि, अग्गिनो अग्गिस्स, अग्गीनं अग्गिनं, अग्गिम्हि अग्गिस्मिं, अग्गीसु अग्गिसु।&lt;br&gt;&#xA;एवमञ्‍ञेपि –&lt;br&gt;&#xA;जोति पाणि गण्ठि मुट्ठि, कुच्छि वत्थि सालि वीहि।&lt;br&gt;&#xA;ब्याधि ओधि बोधि सन्धि, रासि केसि साति दीपि॥&lt;br&gt;&#xA;इसि मुनि मणि धनि यति गिरि रवि कवि,&lt;br&gt;&#xA;कपि असि मसि निधि विधि अहि किमि पति।&lt;br&gt;&#xA;हरि अरि तिमि कलि बलि जलधि गहपति,&lt;br&gt;&#xA;उरुधिति वरमति निरुपधि अधिपति॥&lt;br&gt;&#xA;अञ्‍जलि सारथि अतिथि समाधि उदधिप्पभुतयो।&lt;br&gt;&#xA;इकारन्तं।&lt;br&gt;&#xA;ईकारन्तो पुल्‍लिङ्गो दण्डीसद्दो।&lt;br&gt;&#xA;‘‘दण्डी सि’’ इतीध –&lt;br&gt;&#xA;‘‘अघो रस्समेकवचनयोस्वपि चा’’ति रस्सत्ते सम्पत्ते एत्थेवापिग्गहणेन सिस्मिं तदभावे सिद्धे नियमत्थमाह।&lt;br&gt;&#xA;‘‘रस्स’’न्ति वत्तमाने –&lt;br&gt;&#xA;१५०. न सिस्मिमनपुंसकानि।&lt;br&gt;&#xA;सिस्मिं नपुंसकवज्‍जितानि लिङ्गानि न रस्समापज्‍जन्तेति रस्सत्ताभावो, सिलोपो। दण्डी तिट्ठति।&lt;br&gt;&#xA;अनपुंसकानीति किं? सुखकारि दानं।&lt;br&gt;&#xA;एत्थ च –&lt;br&gt;&#xA;विसदाविसदाकार-वोहारोभयमुत्तका।&lt;br&gt;&#xA;पुमादिजानने हेतु-भावतो लिङ्गमीरिता॥&lt;br&gt;&#xA;योलोपे दण्डी तिट्ठन्ति।&lt;br&gt;&#xA;इतरत्र ‘‘अघो रस्स’’मिच्‍चादिना रस्सत्ते कते –&lt;br&gt;&#xA;‘‘झतो, कतरस्सा’’ति च वत्तते।&lt;br&gt;&#xA;१५१. योनं नो।&lt;br&gt;&#xA;सब्बेसं योनं सालपनानं झतो कतरस्सा परेसं नोइच्‍चादेसो होति। दण्डिनो तिट्ठन्ति।&lt;br&gt;&#xA;कतरस्साति किं? अग्गयो।&lt;br&gt;&#xA;अधिकारं विना ‘‘योनं,&lt;br&gt;&#xA;नो’’ति योगविभागतो।&lt;br&gt;&#xA;क्‍वचि अकतरस्सापि,&lt;br&gt;&#xA;नो सारमतिनो यथा॥&lt;br&gt;&#xA;आलपने ‘‘गे’’ति वत्तते।&lt;br&gt;&#xA;१५२. झलपा रस्सं।&lt;br&gt;&#xA;झलपइच्‍चेते रस्समापज्‍जन्ते गे परे। भो दण्डि।&lt;br&gt;&#xA;‘‘अघो रस्स’’न्तिआदिनाव सिद्धेपि रस्सत्ते पुनारम्भो नियमत्थो, तेन ‘‘भो गो’’तिआदीसु न भवति। दण्डी दण्डिनो।&lt;br&gt;&#xA;दुतियायं रस्सत्ते कते ‘‘अ’’मिति वत्तते, ‘‘घपतो स्मिं यं वा’’ति इतो मण्डूकगतिया ‘‘वा’’ति वत्तते।&lt;br&gt;&#xA;१५३. नं झतो कतरस्सा।&lt;br&gt;&#xA;झतो कतरस्सा परस्स अंवचनस्स नं होति वा। दण्डिनं दण्डिं, दण्डी दण्डिनो, दण्डिना, दण्डीहि दण्डीभि, दण्डिनो दण्डिस्स, दण्डीनं।&lt;br&gt;&#xA;‘‘झलतो चा’’ति ना। दण्डिना दण्डिस्मा दण्डिम्हा, दण्डीहि दण्डीभि, दण्डिनो दण्डिस्स, दण्डीनं।&lt;br&gt;&#xA;‘‘झतो, कतरस्सा’’ति च वत्तते, पुरे विय ‘‘वा’’ति च।&lt;br&gt;&#xA;१५४. स्मिं नि।&lt;br&gt;&#xA;झतो कतरस्सा परस्स स्मिंवचनस्स निइच्‍चादेसो होति वा। दण्डिनि दण्डिस्मिं दण्डिम्हि, दण्डीसु।&lt;br&gt;&#xA;एवमञ्‍ञानिपि –&lt;br&gt;&#xA;धम्मी सङ्घी ञाणी हत्थी, चक्‍की पक्खी दाठी रट्ठी।&lt;br&gt;&#xA;छत्ती माली वम्मी योगी, भागी भोगी कामी सामी॥&lt;br&gt;&#xA;धजी गणी ससी कुट्ठी, जटी यानी सुखी सिखी।&lt;br&gt;&#xA;दन्ती मन्ती करी चागी, कुसली मुसली बली॥&lt;br&gt;&#xA;पापकारी सत्तुघाती, माल्यकारी दीघजीवी।&lt;br&gt;&#xA;धम्मचारी सीघयायी, सीहनादी भूमिसायी –&lt;br&gt;&#xA;इच्‍चादीनि ईकारन्तनामानि।&lt;br&gt;&#xA;गामणीसद्दस्स तु सत्तमियं भेदो।&lt;br&gt;&#xA;गामणी, गामणी गामणिनो, भो गामणि, भोन्तो गामणी भोन्तो गामणिनो, गामणिनं गामणिं, गामणी गामणिनो।&lt;br&gt;&#xA;सेसं दण्डीसमं। निआदेसाभावोव विसेसो। एवं सेनानी सुधीप्पभुतयो।&lt;br&gt;&#xA;ईकारन्तं।&lt;br&gt;&#xA;उकारन्तो पुल्‍लिङ्गो भिक्खुसद्दो।&lt;br&gt;&#xA;तथेव भिक्खुसद्दतो सि, सिलोपो। सो भिक्खु।&lt;br&gt;&#xA;बहुवचने ‘‘घपतो च योनं लोपो’’ति योलोपो, ‘‘योसु कत’’इच्‍चादिना दीघो। ते भिक्खू।&lt;br&gt;&#xA;लोपाभावे ‘‘वा, योन’’न्ति च वत्तते।&lt;br&gt;&#xA;१५५. लतो वोकारो च।&lt;br&gt;&#xA;लसञ्‍ञतो परेसं योवचनानं वोकारादेसो होति वा। कारग्गहणेन योनं नो च होति। चसद्दग्गहणं कत्थचि निवत्तनत्थं। अथ वा चग्गहणं नोग्गहणानुवत्तनत्थं, तेन जन्तुसब्बञ्‍ञूआदितो योनं नो च होति। वासद्दो ववत्थितविभासत्थो। तेन –&lt;br&gt;&#xA;भिक्खुप्पभुतितो निच्‍चं, वो योनं हेतुआदितो।&lt;br&gt;&#xA;विभासा न च वो नो च, अमुप्पभुतितो भवे॥&lt;br&gt;&#xA;‘‘अत्तं, अकतरस्सो’’ति च वत्तते।&lt;br&gt;&#xA;१५६. वेवोसु लो च।&lt;br&gt;&#xA;वे वोइच्‍चेतेसु च परेसु अकतरस्सो लो अत्तमापज्‍जते। भिक्खवो, भो भिक्खु, भवन्तो भिक्खू।&lt;br&gt;&#xA;लोपाभावे –&lt;br&gt;&#xA;१५७. अकतरस्सा लतो य्वालपनस्स वेवो।&lt;br&gt;&#xA;अकतरस्सा लतो परस्स आलपने विहितस्स योइच्‍चेतस्स वे वोआदेसा होन्ति। अत्तं। भवन्तो भिक्खवे भिक्खवो। ‘‘अं मो निग्गहीतं झलपेही’’ति निग्गहीतं।&lt;br&gt;&#xA;भिक्खुं, भिक्खू भिक्खवो, भिक्खुना, भिक्खूहि भिक्खूभि भिक्खुहि भिक्खुभि, भिक्खुनो भिक्खुस्स, भिक्खूनं भिक्खुनं, भिक्खुना भिक्खुस्मा भिक्खुम्हा, भिक्खूहि भिक्खूभि भिक्खुहि भिक्खुभि, भिक्खुनो भिक्खुस्स, भिक्खूनं भिक्खुनं, भिक्खुम्हि भिक्खुस्मिं, भिक्खूसु भिक्खुसु।&lt;br&gt;&#xA;एवं सेतु केतु राहु भानु पङ्गु उच्छु वेळु मच्‍चु सिन्धु बन्धु नेरु मेरु सत्तु कारु हेतु जन्तु रुरु पटु इच्‍चादयो।&lt;br&gt;&#xA;हेतुजन्तुसद्दानं पठमादुतियासु विसेसो।&lt;br&gt;&#xA;हेतु, हेतू हेतवो हेतुयो, भो हेतु, भोन्तो हेतू हेतवे हेतवो, हेतुं, हेतू हेतवो हेतुयो। सेसं भिक्खुसमं।&lt;br&gt;&#xA;जन्तु, जन्तू जन्तवो। कारग्गहणेन योनं नो च होति। जन्तुनो जन्तुयो, भो जन्तु, जन्तू जन्तवे जन्तवो, जन्तुं, जन्तू जन्तवो जन्तुनो जन्तुयो इच्‍चादि।&lt;br&gt;&#xA;सत्थुसद्दस्स भेदो। ‘‘सत्थु सि’’इतीध –&lt;br&gt;&#xA;‘‘अन्तो’’ति वत्तते।&lt;br&gt;&#xA;१५८. सत्थुपितादीनमा सिस्मिं सिलोपो च।&lt;br&gt;&#xA;सत्थु पितु मातु भातु धीतु कत्तुइच्‍चेवमादीनमन्तो आत्तमापज्‍जते सिस्मिं, सिलोपो च होति। सत्था।&lt;br&gt;&#xA;‘‘सत्थु पितादीन’’न्ति अधिकारो।&lt;br&gt;&#xA;१५९. अञ्‍ञेस्वारत्तं ।&lt;br&gt;&#xA;सत्थु पितादीनमन्तो सिवचनतो अञ्‍ञेसु वचनेसु आरत्तमापज्‍जते। आरत्तमितिभावनिद्देसेन कत्थचि अनियमं दस्सेति।&lt;br&gt;&#xA;आरग्गहणमनुवत्तते।&lt;br&gt;&#xA;१६०. ततो योनमो तु।&lt;br&gt;&#xA;ततो आरादेसतो सब्बेसं योनं ओकारादेसो होति।&lt;br&gt;&#xA;तुग्गहणेन अञ्‍ञेहिपि चतुउभनदीगवादीहि योनमोकारो होति, सरलोपादि। सत्थारो।&lt;br&gt;&#xA;आलपने ‘‘अकारपिताद्यन्तानमा’’ति आत्तं। ‘‘गे रस्स’’न्ति अधिकिच्‍च ‘‘आकारो वा’’ति विकप्पेन रस्सत्तं, वलोपो। भो सत्थ भो सत्था, भवन्तो सत्थारो, सत्थारं, सत्थारे सत्थारो।&lt;br&gt;&#xA;‘‘ततो’’ति च वत्तते।&lt;br&gt;&#xA;१६१. ना आ।&lt;br&gt;&#xA;ततो आरादेसतो नावचनस्स आकारादेसो होति। सत्थारा, सत्थुनाति आरत्तमितिभावनिद्देसेन सिद्धं। सत्थारेहि सत्थारेभि।&lt;br&gt;&#xA;‘‘वा नंम्ही’’ति इतो ‘‘वा’’ति वत्तते।&lt;br&gt;&#xA;१६२. उ सस्मिं सलोपो च।&lt;br&gt;&#xA;सत्थु पितुइच्‍चेवमादीनमन्तस्स उत्तं होति वा सस्मिं, सलोपो च होति। आरादेसापवादोयं। सत्थु, अञ्‍ञत्थ भावनिद्देसेनाराभावो। सत्थुस्स सत्थुनो।&lt;br&gt;&#xA;‘‘आरत्त’’न्ति वत्तते।&lt;br&gt;&#xA;१६३. वा नंम्हि।&lt;br&gt;&#xA;सत्थु पितुआदीनमन्तो आरत्तमापज्‍जते वा नंम्हि विभत्तिम्हि। सत्थारानं।&lt;br&gt;&#xA;आराभावे ‘‘वा नंम्ही’’ति वत्तते।&lt;br&gt;&#xA;१६४. सत्थुनत्तञ्‍च।&lt;br&gt;&#xA;सत्थुसद्दन्तस्स, पितादीनमन्तस्स च अत्तं होति वा नंम्हि विभत्तिम्हि, पुन सत्थुग्गहणं सत्थुनो निच्‍चविधानत्थं। सत्थानं।&lt;br&gt;&#xA;‘‘अम्हतुम्हन्तुराजब्रह्मत्तसखसत्थुपितादीहि स्मा नावा’’ति स्मावचनस्सनाभावो। सत्थारा, सत्थारेहि सत्थारेभि, सत्थु सत्थुनो सत्थुस्स, सत्थारानं सत्थानं।&lt;br&gt;&#xA;‘‘आरतो’’ति वत्तते।&lt;br&gt;&#xA;१६५. ततो स्मिमि।&lt;br&gt;&#xA;ततो आरादेसतो स्मिंवचनस्स इकारादेसो होति। पुन ततोग्गहणेन अञ्‍ञस्मापि स्मिंवचनस्स इकारो। यथा – भुवि, दिवि।&lt;br&gt;&#xA;१६६. आरो रस्समिकारे।&lt;br&gt;&#xA;आरादेसो रस्समापज्‍जते इकारे परे, सत्थरि, सत्थारेसु।&lt;br&gt;&#xA;एवं कत्ता, कत्तारो, भो कत्त भो कत्ता, भवन्तो कत्तारो, कत्तारं, कत्तारे कत्तारो, कत्तारा, कत्तारेहि कत्तारेभि। ‘‘उ सस्मिं सलोपो चा’’ति उत्तं, सलोपो च। कत्तु कत्तुनो कत्तुस्स, कत्तारानं कत्तानं कत्तूनं कत्तुनं, कत्तारा, कत्तारेहि कत्तारेभि, कत्तु कत्तुनो कत्तुस्स, कत्तारानं कत्तानं कत्तूनं कत्तुनं, कत्तरि, कत्तारेसु, आराभावे कत्तूसु कत्तुसु।&lt;br&gt;&#xA;एवं –&lt;br&gt;&#xA;भत्तु वत्तु नेतु सोतु, ञातु जेतु छेत्तु भेत्तु। दातु धातु नत्तु बोद्धु, विञ्‍ञापेतु आदयोपि।&lt;br&gt;&#xA;‘‘उ सस्मिं सलोपो चा’’ति वत्तते।&lt;br&gt;&#xA;१६७. सकमन्धातादीनञ्‍च।&lt;br&gt;&#xA;सकमन्धातुइच्‍चेवमादीनमन्तो च उत्तमापज्‍जते सस्मिं, सलोपो च, निच्‍चं पुनब्बिधाना। सकमन्धातु विय अस्स राजिनो विभवो, सेसं समं। एवं महामन्धातुप्पभुतयो।&lt;br&gt;&#xA;पितुसद्दस्स भेदो। सिम्हि आत्तं, सिलोपो, पिता।&lt;br&gt;&#xA;योम्हि ‘‘आरो, रस्स’’न्ति च वत्तते।&lt;br&gt;&#xA;१६८. पितादीनमसिम्हि ।&lt;br&gt;&#xA;पितादीनमारादेसो रस्समापज्‍जते असिम्हि विभत्तिम्हि। सिस्मिं आरादेसाभावेपि असिम्हीति अधिकवचनमत्थन्तरविञ्‍ञापनत्थं, तेन तोआदिम्हि पितादीनमिकारो च। यथा – पितितो, मातितो, भातितो, धीतितो, पितिपक्खो, मातिपक्खोति।&lt;br&gt;&#xA;पितरो, सेसं कत्तुसमं। भो पित भो पिता, भवन्तो पितरो, पितरं, पितरे पितरो, पितरा पितुना, पितरेहि पितरेभि। भावनिद्देसेन आरादेसाभावे पितूहि पितूभि पितुहि पितुभि, पितु पितुनो पितुस्स, पितरानं पितानं पितूनं, दीघाभावे पितुनं वा, पितरा, पितरेहि पितरेभि पितूहि पितूभि पितुहि पितुभि, पितु पितुनो पितुस्स, पितरानं पितानं पितूनं पितुनं, पितरि, पितरेसु पितूसु पितुसु।&lt;br&gt;&#xA;एवं भाता, भातरो इच्‍चादि।&lt;br&gt;&#xA;उकारन्तं।&lt;br&gt;&#xA;ऊकारन्तो पुल्‍लिङ्गो अभिभूसद्दो।&lt;br&gt;&#xA;तथेव स्याद्युप्पत्ति, सिलोपो। सो अभिभू, योलोपे कते ते अभिभू।&lt;br&gt;&#xA;‘‘अघो रस्स’’न्तिआदिना रस्सत्तं, वोकारो। कतरस्सत्ता अत्ताभावो। अभिभुवो, भो अभिभु, भवन्तो अभिभू अभिभुवो।&lt;br&gt;&#xA;कतरस्सत्ता वेआदेसो न होति। सेसं भिक्खुसद्दसमं, रस्सत्तमेव विसेसो। अभिभुं, अभिभू अभिभुवो , अभिभुना, अभिभूहि अभिभूभि, अभिभुनो अभिभुस्स, अभिभूनं इच्‍चादि।&lt;br&gt;&#xA;एवं सयम्भू, वेस्सभू, पराभिभू, सहभूआदयो। सहभूसद्दस्स योनं नोआदेसोव विसेसो। सहभू, सहभू सहभुवो सहभुनो इच्‍चादि।&lt;br&gt;&#xA;तथा सब्बञ्‍ञूसद्दस्स योस्वेव विसेसो। सो सब्बञ्‍ञू ते सब्बञ्‍ञू, योलोपाभावे रस्सत्तं, ‘‘लतो वोकारो चा’’ति एत्थ कारग्गहणेन योनं नोआदेसो। वाधिकारस्स ववत्थितविभासत्ता न च वोकारो। सब्बञ्‍ञुनो, भो सब्बञ्‍ञु, भोन्तो सब्बञ्‍ञू सब्बञ्‍ञुनो, सब्बञ्‍ञुं, सब्बञ्‍ञू सब्बञ्‍ञुनो इच्‍चादि।&lt;br&gt;&#xA;एवं मग्गञ्‍ञू धम्मञ्‍ञू अत्थञ्‍ञू कालञ्‍ञू रत्तञ्‍ञू मत्तञ्‍ञू कतञ्‍ञू तथञ्‍ञू विञ्‍ञू विदू वेदगू पारगू इच्‍चादयो।&lt;br&gt;&#xA;ऊकारन्तं।&lt;br&gt;&#xA;एकारन्तो अप्पसिद्धो।&lt;br&gt;&#xA;ओकारन्तो पुल्‍लिङ्गो गोसद्दो।&lt;br&gt;&#xA;ततो स्याद्युप्पत्ति, सिलोपो, गो गच्छति।&lt;br&gt;&#xA;‘‘गाव से’’ति इतो ‘‘गो’’ति अधिकारो, ‘‘आवा’’ति च वत्तते।&lt;br&gt;&#xA;१६९. योसु च।&lt;br&gt;&#xA;गोइच्‍चेतस्स ओकारस्स आवादेसो होति योसु। चसद्देन ना स्मा स्मिंसुइच्‍चेतेसु च। ‘‘ततो योनमो तू’’ति एत्थ तुग्गहणेन योनमोकारो, सरलोपादि। गावो तिट्ठन्ति।&lt;br&gt;&#xA;१७०. अवंम्हि च।&lt;br&gt;&#xA;गोइच्‍चेतस्स ओकारस्स आव अवइच्‍चेते आदेसा होन्ति अंम्हि विभत्तिम्हि। सेद्देन यो ना स स्मास्मिंसुइच्‍चेतेसु च अवादेसो होति। गवो गच्छन्ति, हे गो, हे गावो हे गवो।&lt;br&gt;&#xA;दुतियायं ‘‘अंम्ही’’ति वत्तते।&lt;br&gt;&#xA;१७१. आवस्सु वा।&lt;br&gt;&#xA;आवइच्‍चेतस्स गावादेसस्स अन्तसरस्स उकारादेसो होति वा अंम्हि विभत्तिम्हि। आवस्स अ आव, तस्स आवसद्दन्तस्स। ‘‘अंमो’’तिआदिना निग्गहीतं। गावुं गावं गवं, गावो गवो।&lt;br&gt;&#xA;‘‘गोण, वा’’ति वत्तते।&lt;br&gt;&#xA;१७२. सुहिनासु च।&lt;br&gt;&#xA;सु हि नाइच्‍चेतेसु सब्बस्स गोसद्दस्स गोणादेसो होति वा। चसद्देन सेसेसु च। गोणो, गोणा, हे गोण हे गोणा, गोणं, गोणे, गोणेन, गोणेहि गोणेभि, गोणस्स।&lt;br&gt;&#xA;१७३. गोण नंम्हि वा।&lt;br&gt;&#xA;सब्बस्स गोसद्दस्स गोणादेसो होति वा नंम्हि विभत्तिम्हि। गोणानं, गोणा गोणस्मा गोणम्हा, गोणेहि गोणेभि, गोणस्स, गोणानं, गोणे गोणस्मिं गोणम्हि, गोणेसु।&lt;br&gt;&#xA;गोणादेसाभावे गावेन गवेन, गोहि गोभि।&lt;br&gt;&#xA;१७४. गाव से।&lt;br&gt;&#xA;‘‘गो आव से’’इति तिपदमिदं। गोस्स ओ गो, गोसद्दोकारस्स आवादेसो होति से विभत्तिम्हि। गावस्स गवस्स।&lt;br&gt;&#xA;नंम्हि ‘‘गो, अवा’’ति च वत्तते।&lt;br&gt;&#xA;१७५. ततो नमं पतिम्हालुत्ते च समासे।&lt;br&gt;&#xA;ततो गोसद्दतो परस्स नंवचनस्स अंआदेसो होति, गोसद्दोकारस्स अवादेसो च पतिम्हि परे अलुत्ते च समासे। चसद्देन असमासेपि अं अवादेसा। गवंपतिस्स थेरस्स, गवं।&lt;br&gt;&#xA;‘‘सुहिनासु चा’’ति एत्थ चसद्देन नंम्हि गुआदेसो। ‘‘नो च द्वादितो नंम्ही’’ति सुत्ते चसद्देन नकारागमो च। गुन्‍नंगोनं वा।&lt;br&gt;&#xA;गावा गावम्हा गावस्मा गवा गवम्हा गवस्मा, गोहि गोभि, गावस्स गवस्स, गवं गुन्‍नं गोनं, गावे गावम्हि गावस्मिं गवे गवम्हि गवस्मिं, गावेसु गवेसु गोसु।&lt;br&gt;&#xA;ओकारन्तं।&lt;br&gt;&#xA;पुरिसो गुणवा राजा, सा’ग्गि दण्डी च भिक्खु च।&lt;br&gt;&#xA;सत्था’भिभू च सब्बञ्‍ञू, गोति पुल्‍लिङ्गसङ्गहो॥&lt;br&gt;&#xA;पुल्‍लिङ्गं निट्ठितं।&lt;br&gt;&#xA;अस्मा नस्मा तस्मा नम्हा तम्हा, नेहि नेभि तेहि तेभि, अस्स नस्स तस्स, नेसं तेसं नेसानं तेसानं, अस्मिं नस्मिं तस्मिं नम्हि तम्हि, नेसु तेसु।&lt;br&gt;&#xA;इत्थियं ‘‘ता सि’’ इतीध सादेससिलोपा। सा कञ्‍ञा, नत्तं। ना ता नायो तायो, नं तं, ना ता नायो तायो, नाय ताय, नाहि ताहि नाभि ताभि।&lt;br&gt;&#xA;‘‘एतिमासमी’’ति इतो एतिमाग्गहणञ्‍च ‘‘तस्सा वा’’ति इतो तग्गहणञ्‍च पञ्‍चमियन्तवसेन वत्तते ‘‘वा’’ति च।&lt;br&gt;&#xA;२१५. ततो सस्स स्साय।&lt;br&gt;&#xA;ततो ता एता इमातो परस्स सस्स विभत्तिस्स स्सायादेसो होति वा।&lt;br&gt;&#xA;‘‘संसास्वेकवचनेसु च, इ’’इति च वत्तते।&lt;br&gt;&#xA;२१६. तस्सा वा।&lt;br&gt;&#xA;ताइच्‍चेतस्स इत्थियं वत्तमानस्स अन्तस्स इकारो होति वा सं सास्वेकवचनेसु विभत्तादेसेसु। तिस्साय तस्साय अस्साय नस्साय अस्सा नस्सा तिस्सा तस्सा नाय ताय, नासं तासं।&lt;br&gt;&#xA;पञ्‍चमीछट्ठीसु ततियाचतुत्थीसमं। सत्तमियं अस्सं नस्सं तिस्सं तस्सं नायं तायं, नासु तासु।&lt;br&gt;&#xA;नपुंसके सिम्हिसादेसाभावा नत्तं। नं तं, नानि तानि, नं तं, नानि तानि, नेन तेन इच्‍चादि पुल्‍लिङ्गसमं।&lt;br&gt;&#xA;एत सि, ‘‘एततेसं तो’’ति सकारादेसो। एसो पुरिसो, एते, एतं, एते इच्‍चादि सब्बसद्दसमं।&lt;br&gt;&#xA;इत्थियं एता सि, सादेसो। एसा कञ्‍ञा, एता एतायो, एतं, एता एतायो, एताय, एताहि एताभि।&lt;br&gt;&#xA;स स्मिंसु पन ‘‘संसास्वेकवचनेसु चा’’ति वत्तते।&lt;br&gt;&#xA;२१७. एतिमासमि।&lt;br&gt;&#xA;अन्तापेक्खायं छट्ठी, एता इमाइच्‍चेतेसमन्तो सरो इकारो होति संसास्वेकवचनेसु विभत्तादेसेसु। सादेसगतिकत्ता स्सायादेसेपि। चसद्दाधिकारतो अञ्‍ञेकासद्दादीनमन्तस्स च।&lt;br&gt;&#xA;एतिस्साय एतिस्सा एताय, एतासं एतासानं, एताय, एताहि एताभि, एतिस्साय एतिस्सा एताय, एतासं एतासानं, एतिस्सं एतायं, एतासु।&lt;br&gt;&#xA;चसद्दतो अञ्‍ञिस्सा अञ्‍ञाय, अञ्‍ञिस्सं अञ्‍ञायं। एकिस्सा एकाय, एकिस्सं एकायं। इतरिस्सा इतराय, इतरिस्सं इतरायं इच्‍चादि।&lt;br&gt;&#xA;नपुंसके एतं, एतानि, एतं, एतानि, सेसं ञेय्यं।&lt;br&gt;&#xA;इमसद्दस्स भेदो। इम सि –&lt;br&gt;&#xA;‘‘सब्बस्सिमस्सा’’ति वत्तते।&lt;br&gt;&#xA;२१८. अनपुंसकस्सायं सिम्हि।&lt;br&gt;&#xA;इमसद्दस्स सब्बस्सेव अनपुंसकस्स अयंआदेसो होति सिम्हि विभत्तिम्हि, सिलोपो। अयं पुरिसो, इमे, इमं, इमे।&lt;br&gt;&#xA;२१९. अनिमि नाम्हि च।&lt;br&gt;&#xA;इमसद्दस्स सब्बस्सेव अन इमिआदेसा होन्ति नाम्हि विभत्तिम्हि। अनित्थिलिङ्गस्सेवेतं गहणं। अनेन इमिना।&lt;br&gt;&#xA;‘‘सुनंहिसू’’ति वत्तते।&lt;br&gt;&#xA;२२०. सब्बस्सिमस्से वा।&lt;br&gt;&#xA;सब्बस्स इमसद्दस्स एकारो होति वा सु नं हिइच्‍चेतेसु वचनेसु।&lt;br&gt;&#xA;आप्पच्‍चयन्तानिद्देसा, सब्बत्थाति अवुत्ततो।&lt;br&gt;&#xA;अनित्थिलिङ्गस्सेवेत्थ, गहणञ्हि इमस्सिति॥&lt;br&gt;&#xA;एहि एभि इमेहि इमेभि।&lt;br&gt;&#xA;‘‘सब्बस्स, वा, सब्बत्थ, सस्मास्मिंसंसास्वत्त’’न्ति च वत्तते।&lt;br&gt;&#xA;२२१. इमसद्दस्स च।&lt;br&gt;&#xA;इमसद्दस्स च सब्बस्सेव अत्तं होति वा स स्मा स्मिंसं साइच्‍चेतेसु वचनेसु सब्बत्थ लिङ्गेसु।&lt;br&gt;&#xA;अस्स इमस्स, एसं एसानं इमेसं इमेसानं, अस्मा इमस्मा इमम्हा, एहि एभि इमेहि इमेभि, अस्स इमस्स, एसं एसानं इमेसं इमेसानं, अस्मिं इमस्मिं इमम्हि, एसु इमेसु।&lt;br&gt;&#xA;इत्थियं इमा सि, अयमादेससिलोपा।&lt;br&gt;&#xA;अयं कञ्‍ञा, इमा इमायो, इमं, इमा इमायो, इमाय, इमाहि इमाभि। चतुत्थियं अत्तं, इकार- स्सायादेसा च, अस्साय इमिस्साय अस्सा इमिस्सा इमाय, इमासं इमासानं। सत्तमियं अस्सं इमिस्सं इमिस्सा वा, ‘‘तेसु वुद्धिलोपा’’दिना स्मिंवचनस्स वा सादेसो। इमायं, इमासु। सेसं ञेय्यं।&lt;br&gt;&#xA;नपुंसके इम सि, ‘‘सविभत्तिस्स, वा’’ति च वत्तते।&lt;br&gt;&#xA;२२२. इमस्सिदमंसिसु न पुंसके।&lt;br&gt;&#xA;नपुंसके वत्तमानस्स सब्बस्सेव इमसद्दस्स सविभत्तिस्स इदं होति वा अं सिसु परेसु।&lt;br&gt;&#xA;इदं चित्तं विरोचति, इमं, इमानि, इदं पुप्फं पस्ससि, इमं, इमानि, अनेन इमिना, एहि एभि इमेहि इमेभि इच्‍चादि पुल्‍लिङ्गे विय ञेय्यं।&lt;br&gt;&#xA;अमुसद्दस्स भेदो। अमु सि –&lt;br&gt;&#xA;‘‘वा, अनपुंसकस्स, सिम्ही’’ति च वत्तते।&lt;br&gt;&#xA;२२३. अमुस्स मो सं।&lt;br&gt;&#xA;अनपुंसकस्स अमुसद्दस्स मकारो सकारमापज्‍जते वा सिम्हि परे। असु राजा।&lt;br&gt;&#xA;‘‘सब्बनामतो, वा’’ति च वत्तते।&lt;br&gt;&#xA;२२४. सब्बतो को।&lt;br&gt;&#xA;सब्बतो सब्बनामतो परो कइच्‍चयमागमो होति वा। पुन सब्बतोग्गहणेन हीनादितोपि को। ‘‘अमुस्स मो स’’न्ति विनाधिकारेन योगेन ककारेपि सादेसो।&lt;br&gt;&#xA;असुको , असुका, असुकं। सादेसाभावे अमुको, अमुका, अमुकं इच्‍चादि।&lt;br&gt;&#xA;बहुवचने ‘‘लतो वोकारो चा’’ति सुत्ते अनुवत्तमानवाग्गहणेन वोकारो न होति, निच्‍चं योलोपो, दीघो च।&lt;br&gt;&#xA;अमू पुरिसा, अमुं, अमू, अमुना, अमूहि अमूभि अमुहि अमुभि, अमुस्स। ‘‘अमुस्सादु’’न्ति विनाधिकारेन योगेन अदुंआदेसो, अदुस्स, अमूसं अमूसानं अमुसं अमुसानं, अमुस्मा अमुम्हा, अमूहि अमूभि अमुहि अमुभि, अमुस्स अदुस्स, अमूसं अमूसानं अमुसं अमुसानं, अमुस्मिं अमुम्हि, अमूसु अमुसु।&lt;br&gt;&#xA;इत्थियं सिम्हि सादेसादि।&lt;br&gt;&#xA;असु कञ्‍ञा असुका अमुका वा, अमू अमुयो, अमुं, अमू अमुयो, अमुया, अमूहि अमूभि, अमुस्सा अमुया, अमूसं अमूसानं, अमुया, अमूहि अमूभि, अमुस्सा अमुया, अमूसं अमूसानं, अमुस्सं अमुयं अमुया, अमूसु।&lt;br&gt;&#xA;नपुंसके अमुसि। ‘‘सविभत्तिस्स’’, इमस्सिदमिच्‍चादितो ‘‘अंसिसु नपुंसके’’ति च वत्तते।&lt;br&gt;&#xA;२२५. अमुस्सादुं।&lt;br&gt;&#xA;नपुंसके वत्तमानस्स सब्बस्सेव अमुसद्दस्स सविभत्तिस्स अदुं होति अंसिसु परेसु। अदुं पुप्फं, अमू अमूनि, अदुं, अमू अमूनि, अमुना इच्‍चादि पुल्‍लिङ्गसमं।&lt;br&gt;&#xA;किंसद्दस्स भेदो। ‘‘किं सि’’ इतीध –&lt;br&gt;&#xA;‘‘किस्स क वे चा’’ति इतो ‘‘किस्स, क’’इति च वत्तते।&lt;br&gt;&#xA;२२६. सेसेसु च।&lt;br&gt;&#xA;किमिच्‍चेतस्स कसद्दो आदेसो होति वप्पच्‍चयतो सेसेसु विभत्तिभेदेसु। एत्थ च ‘‘किस्स क वे चा’’ति सुत्ते चसद्देन वप्पच्‍चयावसिट्ठ थमादिप्पच्‍चयानं गहितत्ता सेसग्गहणेन विभत्तियोव गय्हन्ते। चग्गहणं कत्थचि निवत्तनत्थं, तेन ‘‘किस्स, किस्मि’’न्तिआदि च सिज्झति। ‘‘सो’’ति सिस्स ओ, सरलोपादि।&lt;br&gt;&#xA;को एसो, के, कं, के, केन, केहि केभि, कस्स किस्स, निग्गहीतलोपादि, केसं केसानं, कस्मा कम्हा, केहि केभि, कस्स किस्स, केसं केसानं, कस्मिं किस्मिं कम्हि किम्हि, केसु।&lt;br&gt;&#xA;इत्थियं ‘‘किं सि’’इतीध ‘‘सेसेसु चा’’ति विभत्तियं परायं कादेसे कते ‘‘इत्थियमतो आप्पच्‍चयो’’ति मज्झे आप्पच्‍चयो, सिलोपो।&lt;br&gt;&#xA;का एसा कञ्‍ञा, का कायो, कं, का कायो इच्‍चादि सब्बासद्दसमं।&lt;br&gt;&#xA;नपुंसके किं सि, लोपविधिस्स बलवतरत्ता पठमं सिलोपे कते पुन विभत्तिपरत्ताभावा, ‘‘तदनुपरोधेना’’ति परिभासतो वा कादेसाभावो। किं एतं, कानि।&lt;br&gt;&#xA;दुतियेकवचने ‘‘क्‍वचि लोप’’न्ति निग्गहीतलोपे कते ‘‘अंमो निग्गहीतं झलपेही’’ति निग्गहीतं। किं, कानि इच्‍चादि पुल्‍लिङ्गसमं।&lt;br&gt;&#xA;एकसद्दो सङ्ख्यातुल्यासहायञ्‍ञवचनो। यदा सङ्ख्यावचनो, तदा सब्बत्थेकवचनन्तोव, अञ्‍ञत्थ बहुवचनन्तोपि। एको, एका, एकं इच्‍चादि सब्बत्थ सब्बसद्दसमं। संसास्वेव विसेसो।&lt;br&gt;&#xA;उभसद्दो द्विसद्दपरियायो, सदा बहुवचनन्तोव।&lt;br&gt;&#xA;‘‘उभ यो’’ इतीध ‘‘ततो योनमो तू’’ति एत्थ तुग्गहणेन क्‍वचि योनमोकारो। उभो पुरिसाउभे वा, उभो पुरिसे उभे। सु हिसु ‘‘तेसु वुद्धी’’तिआदिना क्‍वचि एकारस्सोकारो। उभोहि उभोभि उभेहि उभेभि।&lt;br&gt;&#xA;२२७. उभादितो नमिन्‍नं।&lt;br&gt;&#xA;उभइच्‍चेवमादितो नंवचनस्स इन्‍नं होति।&lt;br&gt;&#xA;उभिन्‍नं, उभोहि उभोभि उभेहि उभेभि, उभिन्‍नं, उभोसु उभेसु।&lt;br&gt;&#xA;द्विआदयो सङ्ख्यासङ्ख्येय्यवचना, बहूनं वाचितत्ता सदा बहुवचनन्ताव।&lt;br&gt;&#xA;‘‘द्वि यो’’इतीध ‘‘सविभत्तिस्स, इत्थिपुमनपुंसकसङ्ख्य’’न्ति च अधिकारो।&lt;br&gt;&#xA;२२८. योसु द्विन्‍नं द्वे च।&lt;br&gt;&#xA;द्विइच्‍चेतस्स सङ्ख्यासद्दस्स इत्थिपुमनपुंसके वत्तमानस्स सविभत्तिस्स द्वेइच्‍चादेसो होति योसु परेसु। चसद्देन दुवे च, क्‍वचि दुवि च नंम्हि। बहुवचनुच्‍चारणं द्विसद्दतो बहुवचनमेव होतीति ञापनत्थं। द्वे धम्मा, द्वे इत्थियो, द्वे रूपानि, दुवे वा, एवं दुतियायम्पि, द्वीहि द्वीभि।&lt;br&gt;&#xA;नंम्हि दीघे सम्पत्ते –&lt;br&gt;&#xA;२२९. नो च द्वादितो नंम्हि।&lt;br&gt;&#xA;द्विइच्‍चेवमादितो सङ्ख्यातो नकारागमो होति नंम्हि विभत्तिम्हि। चसद्दग्गहणेन इत्थियं ति च तुसद्दतो स्सञ्‍चागमो नंम्हि विभत्तिम्हि। द्विन्‍नं दुविन्‍नं वा, द्वीहि द्वीभि, द्विन्‍नं दुविन्‍नं, द्वीसु।&lt;br&gt;&#xA;तिसद्दस्स भेदो। ‘‘ति यो’’इतीध&lt;br&gt;&#xA;योलोपे सम्पत्ते&lt;br&gt;&#xA;‘‘योसू’’ति वत्तते।&lt;br&gt;&#xA;२३०. ति चतुन्‍नं तिस्सो चतस्सो तयोचत्तारोतीणि चत्तारि।&lt;br&gt;&#xA;ति चतुन्‍नं सङ्ख्यानं इत्थिपुमनपुंसके वत्तमानानं सविभत्तीनं यथाक्‍कमं तिस्सो चतस्सो तयो चत्तारोतीणि चत्तारिइच्‍चेते आदेसा होन्ति योसु परेसु। तयो पुरिसा, तयो पुरिसे पस्स, तीहि तीभि।&lt;br&gt;&#xA;‘‘न’’मिति वत्तते।&lt;br&gt;&#xA;२३१. इण्णमिण्णन्‍नं तीहि सङ्ख्याहि।&lt;br&gt;&#xA;तिइच्‍चेतस्मा सङ्ख्यासद्दा परस्स नंवचनस्स इण्णं इण्णन्‍नंइच्‍चेते आदेसा होन्ति, सरलोपादि। तिण्णं तिण्णन्‍नं, तीहि तीभि, तिण्णं तिण्णन्‍नं, तीसु।&lt;br&gt;&#xA;इत्थियं तिस्सो इत्थियो, तिस्सो, तीहि तीभि, नंम्हि स्सञ्‍चागमो, तिस्सन्‍नं, स्संब्यवधानतो इण्णाभावो, सेसं समं।&lt;br&gt;&#xA;नपुंसके तीणि, तीणि। सेसं पुल्‍लिङ्गसमं।&lt;br&gt;&#xA;तथा चतुसद्दस्सपि योसु ‘‘तिचतुन्‍न’’न्तिआदिना यथावुत्तादेसो, ‘‘ततो योनमो तू’’ति एत्थ तुसद्देन क्‍वचि ओकारो च। चत्तारो चतुरो वा, चत्तारो चतुरो, चतूहि चतूभि चतुब्भि, चतुन्‍नं, नकारागमो। चतूहि चतूभि चतुब्भि, चतुन्‍नं, चतूसु।&lt;br&gt;&#xA;इत्थियं चतस्सो, चतस्सो, नंम्हि स्सञ्‍चागमो, ‘‘तेसु वुद्धी’’तिआदिना चतुरुकारस्स अकारो। चतस्सन्‍नं। सेसं समं।&lt;br&gt;&#xA;नपुंसके चत्तारि, चत्तारि। सेसं पुल्‍लिङ्गसमं।&lt;br&gt;&#xA;तथा –&lt;br&gt;&#xA;नीलादिगुणनामञ्‍च, बहुब्बीहि च तद्धितं।&lt;br&gt;&#xA;सामञ्‍ञवुत्यतीतादि-कितन्तं वाच्‍चलिङ्गिकं॥&lt;br&gt;&#xA;एत्थेदं वुच्‍चते –&lt;br&gt;&#xA;एसे’सो एतमिति च,&lt;br&gt;&#xA;पसिद्धि अत्थेसु येसु लोकस्स।&lt;br&gt;&#xA;थीपुन्‍नपुंसकानिति,&lt;br&gt;&#xA;वुच्‍चन्ते तानि नामानि॥&lt;br&gt;&#xA;तिलिङ्गं निट्ठितं।&lt;/p&gt;</description>
    </item>
    <item>
      <title>०३. कारककण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/03_kArakakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/03_kArakakaNDa/</guid>
      <description>&lt;p&gt;३. कारककण्ड&lt;br&gt;&#xA;अथ विभत्तीनमत्थभेदा वुच्‍चन्ते।&lt;br&gt;&#xA;तत्थ एकम्पि अत्थं कम्मादिवसेन, एकत्तादिवसेन च विभजन्तीति विभत्तियो, स्यादयो। ता पन पठमादिभेदेन सत्तविधा।&lt;br&gt;&#xA;तत्थ कस्मिं अत्थे पठमा?&lt;br&gt;&#xA;२८३. लिङ्गत्थे पठमा।&lt;br&gt;&#xA;लिङ्गत्थाभिधानमत्ते पठमाविभत्ति होति।&lt;br&gt;&#xA;लिङ्गस्स अत्थो लिङ्गत्थो। एत्थ च लीनं अङ्गन्ति लिङ्गं, अपाकटो अवयवो, पुरिसोतिआदीनञ्हि पकतिप्पच्‍चयादिविभागकप्पनाय निप्फादितानं सद्दप्पतिरूपकानं नामिकपदानं पठमं ठपेतब्बं पकतिरूपं अपाकटत्ता, अवयवत्ता च लिङ्गन्ति वुच्‍चति। अथ वा विसदाविसदोभयरहिताकारवोहारसङ्खातेन तिविधलिङ्गेन सहितत्थस्स, तब्बिनिमुत्तस्सुपसग्गादीनमत्थस्स च लीनस्स गमनतो, लिङ्गनतो वा लिङ्गन्ति अन्वत्थनामवसेन वा ‘‘धातुप्पच्‍चयविभत्तिवज्‍जितमत्थवं लिङ्ग’’न्ति वचनतो परसमञ्‍ञावसेन वा लिङ्गन्ति इध पाटिपदिकापरनामधेय्यं स्यादिविभत्यन्तपदपकतिरूपमेव वुच्‍चतीति दट्ठब्बं।&lt;br&gt;&#xA;लिङ्गस्सत्थो नाम पबन्धविसेसाकारेन पवत्तमाने रूपादयो उपादाय पञ्‍ञापीयमानो तदञ्‍ञानञ्‍ञभावेन अनिब्बचनीयो समूहसन्तानादिभेदो उपादापञ्‍ञत्तिसङ्खातो घटपटादिवोहारत्थो च पथवीधातुफस्सादीनं सभावधम्मानं कालदेसादिभेदभिन्‍नानं विजातियविनिवत्तो सजातियसाधारणो यथासङ्केतमारोपसिद्धो तज्‍जापञ्‍ञत्तिसङ्खातो कक्खळत्तफुसनादिसामञ्‍ञाकारो च।&lt;br&gt;&#xA;सो पन कम्मादिसंसट्ठो, सुद्धो चाति दुविधो। तत्थ कम्मादीसु दुतियादीनं विधीयमानत्ता कम्मादिसंसग्गरहितो लिङ्गसङ्ख्यापरिमाणयुत्तो, तब्बिनिमुत्तुपसग्गादिपदत्थभूतो च सुद्धो सद्दत्थो इध लिङ्गत्थो नाम।&lt;br&gt;&#xA;यो पन आख्यातकितकतद्धितसमासेहि वुत्तो कम्मादिसंसट्ठो अत्थो, सोपि दुतियादीनं पुन अत्तना वत्तब्बस्स अत्थविसेसस्साभावेन अविसयत्ता, लिङ्गत्थमत्तस्स सम्भवतो च पठमायेव विसयो।&lt;br&gt;&#xA;होति चेत्थ –&lt;br&gt;&#xA;पठमावुपसग्गत्थे, केसञ्‍चत्थे निपातसद्दानं।&lt;br&gt;&#xA;लिङ्गादिके च सुद्धे-भिहिते कम्मादिअत्थेपि॥&lt;br&gt;&#xA;सलिङ्गे ताव – एसो पुरिसो, एते पुरिसा, एसा कञ्‍ञा, एता कञ्‍ञायो, एतं चित्तं, एतानि चित्तानि।&lt;br&gt;&#xA;ससङ्ख्ये – एको द्वे।&lt;br&gt;&#xA;सपरिमाणे – दोणो खारी आळ्हकं।&lt;br&gt;&#xA;लिङ्गादिविनिमुत्ते सत्तामत्ते – च वा ह अहं अत्थि सक्‍कालब्भा इच्‍चादि।&lt;br&gt;&#xA;‘‘लिङ्गत्थे पठमा’’ति अधिकिच्‍च ‘‘आलपने चा’’ति आलपनत्थे च पठमा, अभिमुखं कत्वा लपनं आलपनं, आमन्तनं अव्हानन्ति अत्थो।&lt;br&gt;&#xA;एत्थ च आमन्तनं नाम पगेव लद्धसरूपस्स सद्देन अभिमुखीकरणं, कताभिमुखो पन ‘‘गच्छा’’तिआदिना नयेन क्रियाय योजीयति, तस्मा आमन्तनसमये क्रियायोगाभावतो इदं कारकवोहारं न लभति।&lt;br&gt;&#xA;वुत्तञ्‍च&lt;br&gt;&#xA;‘‘सद्देनाभिमुखीकारो, विज्‍जमानस्स वत्थुनो।&lt;br&gt;&#xA;आमन्तनं विधातब्बे, नत्थि ‘राजा भवे’तिद’’न्ति॥&lt;br&gt;&#xA;भो पुरिस एहि, भो पुरिसा वा, भवन्तो पुरिसा एथ।&lt;br&gt;&#xA;कस्मिं अत्थे दुतिया?&lt;br&gt;&#xA;२८४. कम्मत्थे दुतिया।&lt;br&gt;&#xA;कम्मत्थे लिङ्गम्हा दुतियाविभत्ति होति।&lt;br&gt;&#xA;अनभिहिते एवायं, ‘‘कम्मनि दुतियायं त्तो’’ति वचनञ्‍चेत्थ ञापकं।&lt;br&gt;&#xA;किं कम्मं?&lt;br&gt;&#xA;‘‘येन वा कयिरते तं करण’’न्ति इतो ‘‘वा’’ति वत्तते।&lt;br&gt;&#xA;२८५. यं करोति तं कम्मं।&lt;br&gt;&#xA;यं वा करोति, यं वा विकरोति, यं वा पापुणाति, तं कारकं कम्मसञ्‍ञं होति।&lt;br&gt;&#xA;इध लिङ्गकालवचनमतन्तं। करीयतीति कम्मं। तत्थ कारकं, साधकं क्रियानिप्फत्तिया कारणमुच्‍चते, तं पन कारकं छब्बिधं कम्मं कत्ता करणं सम्पदानमपादानमोकासो चाति। तत्थ सभावतो, परिकप्पतो वा कम्मादिम्हि सतियेव क्रियाभावतो कम्मादीनं छन्‍नम्पि कारकवोहारो सिद्धोव होति।&lt;br&gt;&#xA;तं पन कम्मं तिविधं निब्बत्तनीयं विकरणीयं पापणीयञ्‍चाति। यथा – माता पुत्तं विजायति, आहारो सुखं जनयति। घटं करोति देवदत्तो, कट्ठमङ्गारं करोति, सुवण्णं केयूरं, कटकं वा करोति, वीहयो लुनाति। देवदत्तो निवेसनं पविसति, आदिच्‍चं पस्सति, धम्मं सुणाति, पण्डिते पयिरुपासति।&lt;br&gt;&#xA;वुत्तञ्‍च&lt;br&gt;&#xA;‘‘निब्बत्तिविकतिप्पत्ति-भेदेन तिविधं मतं।&lt;br&gt;&#xA;कत्तु क्रियाभिगम्मं तं, सुखङ्गारं निवेसन’’न्ति॥&lt;br&gt;&#xA;एत्थ च इच्छितानिच्छितकथिताकथितादिभेदमनपेक्खित्वा सब्बसङ्गाहकवसेन ‘‘यं करोति तं कम्म’’न्ति वुत्तत्ता, अत्थन्तरविकप्पनवाधिकारतो च सब्बत्थ इमिनाव कम्मसञ्‍ञा होति।&lt;br&gt;&#xA;तत्थ अनिच्छितकम्मं यथा – कण्टकं मद्दति, विसं गिलति, गामं गच्छन्तो रुक्खमूलं उपगच्छति।&lt;br&gt;&#xA;अकथितकम्मं यथा – यञ्‍ञदत्तं कम्बलं याचते ब्राह्मणो। एत्थ हि ‘‘कम्बल’’मिति कथितकम्मं द्विकम्मिकाय याचनक्रियाय पत्तुमिच्छिततरत्ता। ‘‘यञ्‍ञदत्त’’मिति अप्पधानत्ता अकथितकम्मं। तथा समिद्धं धनं भिक्खते, अजं गामं नयति, पराभवन्तं पुरिसं, मयं पुच्छाम गोतमं, भगवा भिक्खू एतदवोच इच्‍चादि।&lt;br&gt;&#xA;अभिहितकम्मे पन न होति, यथा – कटो करीयते देवदत्तेन, सुगतेन देसितो धम्मो, यञ्‍ञदत्तो कम्बलं याचीयते ब्राह्मणेन इच्‍चादि।&lt;br&gt;&#xA;‘‘दुतिया’’ति अधिकारो।&lt;br&gt;&#xA;२८६. गति बुद्धि भुज पठ हर कर सयादीनं कारिते वा।&lt;br&gt;&#xA;गमु सप्प गतिम्हि, बुध बोधने, बुध अवगमने वा, भुज पालनब्यवहरणेसु, पठ ब्यत्तियं वाचायं, हर हरणे, कर करणे, सि सये इच्‍चेवमादीनं धातूनं पयोगे कारिते सति पयोज्‍जककत्तुभूते कम्मनि लिङ्गम्हा दुतियाविभत्ति होति वा। निच्‍चसम्पत्ते विकप्पत्थोयं, तेन तस्स पक्खे ततिया होति।&lt;br&gt;&#xA;यो कोचि पुरिसो गामं गच्छति, तमञ्‍ञो पयोजयति। पुरिसो पुरिसं गामं गमयति, पुरिसेन वा गामं गमयति। एवं सिस्सं धम्मं बोधेति आचरियो, माता पुत्तं भोजनं भोजयति, सिस्सं धम्मं पाठेति आचरियो, पुरिसो पुरिसं भारं हारेति, तथा पुरिसो पुरिसं कम्मं कारयति, पुरिसेन वा कम्मं कारापयति, पुरिसो पुरिसं सयापयति। एवं सब्बत्थ कारिते कत्तुकम्मनि दुतिया।&lt;br&gt;&#xA;कारितेति किं? पुरिसो गामं गच्छति।&lt;br&gt;&#xA;अभिहिते न भवति, पुरिसेन पुरिसो गामं गमीयते, सिस्सो धम्मं बोधीयते इच्‍चादि।&lt;br&gt;&#xA;२८७. कालद्धानमच्‍चन्तसंयोगे।&lt;br&gt;&#xA;अच्‍चन्तं निरन्तरं संयोगोअच्‍चन्तसंयोगो। कालद्धानं दब्बगुणक्रियाहि अच्‍चन्तसंयोगे तेहि कालद्धानवाचीहि लिङ्गेहि दुतियाविभत्ति होति।&lt;br&gt;&#xA;काले ताव – सत्ताहं गवपानं, मासं मंसोदनं, सरदं रमणीया नदी, सब्बकालं रमणीयं नन्दनं, मासं सज्झायति, तयो मासे अभिधम्मं देसेसि।&lt;br&gt;&#xA;अद्धाने – योजनं वनराजि, योजनं दीघो पब्बतो, कोसं सज्झायति।&lt;br&gt;&#xA;अच्‍चन्तसंयोगेति किं? मासे मासे भुञ्‍जति, योजने योजने विहारं पतिट्ठापेसि।&lt;br&gt;&#xA;२८८. कम्मप्पवचनीययुत्ते।&lt;br&gt;&#xA;कम्मप्पवचनीयेहि निपातोपसग्गेहि युत्ते योगे सति लिङ्गम्हा दुतियाविभत्ति होति।&lt;br&gt;&#xA;कम्मं पवचनीयं येसं ते कम्मप्पवचनीया, परसमञ्‍ञावसेन वा अन्वादयो कम्मप्पवचनीया।&lt;br&gt;&#xA;तत्थ अनुसद्दस्स लक्खणे, सहत्थे, हीने च कम्मप्पवचनीयसञ्‍ञा वुत्ता। यथा – पब्बजितमनु पब्बजिंसु, नदिमन्ववसिता बाराणसी, नदिया सह अवबद्धाति अत्थो, अनु सारिपुत्तं पञ्‍ञवा।&lt;br&gt;&#xA;लक्खणादीसु ‘‘लक्खणि’त्थम्भूतक्खानभाग विच्छासु पति परि अनवो’’ति पति परि अनूनं कम्मप्पवचनीयसञ्‍ञा वुत्ता।&lt;br&gt;&#xA;लक्खणे सूरियुग्गमनं पति दिब्बा भक्खा पातुभवेय्युं, रुक्खं पति विज्‍जोतते चन्दो, रुक्खं परि, रुक्खं अनु।&lt;br&gt;&#xA;इत्थम्भूतक्खाने साधु देवदत्तो मातरं पति, मातरं परि, मातरं अनु।&lt;br&gt;&#xA;भागे यदेत्थ मं पति सिया, मं परि, मं अनु, तं दीयतु।&lt;br&gt;&#xA;विच्छायोगे अत्थमत्थं पति सद्दो निविसति, रुक्खं रुक्खं पति विज्‍जोतते चन्दो, रुक्खं रुक्खं परि, रुक्खं रुक्खं अनु।&lt;br&gt;&#xA;‘‘अभिरभागे’’ति अभिस्स भागवज्‍जितेसु लक्खणादीसु कम्मप्पवचनीयसञ्‍ञा वुत्ता। तं खो पन भवन्तं गोतमं एवं कल्याणो कित्तिसद्दो अब्भुग्गतो, साधु देवदत्तो मातरं अभि।&lt;br&gt;&#xA;निपाते धि ब्राह्मणस्स हन्तार मिच्‍चेवमादि।&lt;br&gt;&#xA;२८९. क्‍वचि दुतिया छट्ठीनमत्थे।&lt;br&gt;&#xA;छट्ठीनं अत्थे क्‍वचि दुतियाविभत्ति होति। अन्तराअभितो परितो पति पटिभातियोगे अयं। अन्तरा च राजगहं अन्तरा च नाळन्दं अद्धानमग्गप्पटिपन्‍नो, राजगहस्स च नाळन्दाय च मज्झेति अत्थो। अभितो गामं वसति, परितो गामं वसति, नदिं नेरञ्‍जरं पति, नेरञ्‍जराय नदिया समीपेति अत्थो। पटिभन्तु तं चुन्द बोज्झङ्गा, उपमा मं पटिभाति, उपमा मय्हं उपट्ठहतीति अत्थो।&lt;br&gt;&#xA;‘‘क्‍वचि दुतिया, अत्थे’’ति च वत्तते।&lt;br&gt;&#xA;२९०. ततियासत्तमीनञ्‍च।&lt;br&gt;&#xA;ततियासत्तमीनमत्थे च क्‍वचि लिङ्गम्हा दुतियाविभत्ति होति।&lt;br&gt;&#xA;ततियत्थे सचे मं नालपिस्सति, त्वञ्‍च मं नाभिभाससि, विना सद्धम्मं कुतो सुखं, उपायमन्तरेन न अत्थसिद्धि।&lt;br&gt;&#xA;सत्तमियत्थे – काले, उपान्वज्झावसस्स पयोगे, अधिसिट्ठावसानं पयोगे, तप्पानचारे च दुतिया।&lt;br&gt;&#xA;काले ताव – पुब्बण्हसमयं निवासेत्वा, एकं समयं भगवा। इमं रत्तिं चत्तारो महाराजानो।&lt;br&gt;&#xA;उपादिपुब्बस्स वसधातुस्स पयोगे – गामं उपवसति, गामं अनुवसति, विहारं अधिवसति, गामं आवसति, अगारं अज्झावसति। तथा पथविं अधिसेस्सति, गामं अधितिट्ठति, गामं अज्झावसति।&lt;br&gt;&#xA;तप्पानचारेसु – नदिं पिवति, गामं चरति इच्‍चादि।&lt;br&gt;&#xA;कस्मिं अत्थे ततिया?&lt;br&gt;&#xA;२९१. करणे ततिया।&lt;br&gt;&#xA;करणकारके ततियाविभत्ति होति।&lt;br&gt;&#xA;किं करणं?&lt;br&gt;&#xA;२९२. येन वा कयिरते तं करणं।&lt;br&gt;&#xA;येन वा कत्ता उपकरणभूतेन वत्थुना क्रियं अब्यवधानेन करोति, येन वा विकरोति, येन वा पापुणाति, तं कारकं करणसञ्‍ञं होति।&lt;br&gt;&#xA;करीयते अनेनाति करणं, एत्थ च सतिपि सब्बकारकानं क्रियासाधकत्ते ‘‘येन वा कयिरते’’ति विसेसेत्वा वचनं कत्तूपकरणभूतेसु कारकेसु साधकतमस्सेव गहणत्थं।&lt;br&gt;&#xA;वुत्तञ्‍च&lt;br&gt;&#xA;‘‘यस्स सब्बविसेसेन, क्रियासंसिद्धिहेतुता।&lt;br&gt;&#xA;सम्भावीयति तं वुत्तं, करणं नाम कारक’’न्ति॥&lt;br&gt;&#xA;तं पन दुविधं अज्झत्तिक बाहिरवसेन।&lt;br&gt;&#xA;यथा – हत्थेन कम्मं करोति, चक्खुना रूपं पस्सति, मनसा धम्मं विञ्‍ञाय। दत्तेन वीहयो लुनाति, अग्गिना कुटिं झापेति।&lt;br&gt;&#xA;‘‘ततिया’’ति अधिकारो।&lt;br&gt;&#xA;२९३. कत्तरि च।&lt;br&gt;&#xA;कत्तरि च कारके लिङ्गम्हा ततियाविभत्ति होति। चग्गहणेन इत्थम्भूतलक्खणे, क्रियापवग्गे, पुब्बसदिससमूनत्थ कलह निपुण मिस्सक सखिलत्थादियोगे, कालद्धानेसु, पच्‍चत्तकम्मत्थपञ्‍चमियत्थादीसु च ततिया।&lt;br&gt;&#xA;को च कत्ता?&lt;br&gt;&#xA;२९४. यो करोति स कत्ता।&lt;br&gt;&#xA;यो क्रियं अत्तप्पधानो हुत्वा करोति, सो कत्तुसञ्‍ञो होति।&lt;br&gt;&#xA;सो तिविधो सुद्धकत्ता हेतुकत्ता कम्मकत्ताति। तत्थ यो सयमेव क्रियं करोति, सो सुद्धकत्ता। यो अञ्‍ञं कातुं समत्थं अकरोन्तं कम्मं नियोजेति, सो हेतुकत्ता, यथा – गन्तुं समत्थो देवदत्तो, तमञ्‍ञो पयोजेति ‘‘गमयति देवदत्त’’न्ति।&lt;br&gt;&#xA;यं पन तत्थ तत्थ गच्छति देवदत्तो, तमञ्‍ञो पयोजयति ‘‘गमयति देवदत्त’’न्ति हेत्वत्थनिदस्सनं, तम्पि सामत्थियदस्सनवसेन वुत्तन्ति गहेतब्बं। अञ्‍ञथा यदि सयमेव गच्छति, किं तत्थ पयोजकब्यापारेन अकरोन्तं बलेन कारयति, पासाणं उट्ठापयतीतिआदिकञ्‍च न सिज्झेय्य।&lt;br&gt;&#xA;एत्थ पन&lt;br&gt;&#xA;‘‘कत्ता’’ति वत्तते।&lt;br&gt;&#xA;२९३. यो कारेति स हेतु।&lt;br&gt;&#xA;यो कत्तारं कारेति, सो हेतुसञ्‍ञो होति, कत्ता चाति हेतुकत्तुसञ्‍ञा।&lt;br&gt;&#xA;यो पन परस्स क्रियं पटिच्‍च कम्मभूतोपि सुकरत्ता सयमेव सिज्झन्तो विय होति, सो कम्मकत्ता नाम, यथा – सयं करीयते कटो, सयमेव पच्‍चते ओदनोति।&lt;br&gt;&#xA;वुत्तञ्‍च&lt;br&gt;&#xA;‘‘अत्तप्पधानो किरियं, यो निब्बत्तेति कारको।&lt;br&gt;&#xA;अप्पयुत्तो पयुत्तो वा, स कत्ताति पवुच्‍चति॥&lt;br&gt;&#xA;हेतुकत्ताति कथितो,&lt;br&gt;&#xA;कत्तुनो यो पयोजको।&lt;br&gt;&#xA;कम्मकत्ताति सुकरो,&lt;br&gt;&#xA;कम्मभूतो कथीयते’’ति॥&lt;br&gt;&#xA;ननु च ‘‘संयोगो जायते’’तिआदीसु कथं पुरे असतो जननक्रियाय कत्तुभावोसियाति? वुच्‍चते – लोकसङ्केतसिद्धो हि सद्दप्पयोगो, अविज्‍जमानम्पि हि लोको सद्दाभिधेय्यताय विज्‍जमानं विय गहेत्वा वोहरति , विकप्पबुद्धिगहिताकारोयेव हि सद्देनाभिधीयते, न तु वत्थुसभावो, अञ्‍ञथा सुतमयञाणेनपि पच्‍चक्खेन विय वत्थुसभावसच्छिकरणप्पसङ्गो च मुसावाद कुदिट्ठिवादादीनमभावप्पसङ्गो च सिया, तस्मा बुद्धिपरिकप्पितपञ्‍ञत्तिवसेनपि सद्दप्पवत्ति होतीति असतो संयोगादिस्सपि होतेव जननक्रियाय कत्तुकारकताति।&lt;br&gt;&#xA;यथाह&lt;br&gt;&#xA;‘‘वोहारविसयो सद्दो, नेकन्तपरमत्थिको।&lt;br&gt;&#xA;बुद्धिसङ्कप्पितो अत्थो, तस्सत्थोति पवुच्‍चति॥&lt;br&gt;&#xA;बुद्धिया गहितत्ता हि, संयोगो जायते इति।&lt;br&gt;&#xA;संयोगो विज्‍जमानोव, कत्ता भवति जातिया’’ति॥&lt;br&gt;&#xA;तत्र ततिया जिनेन देसितो धम्मो, बुद्धेन जितो मारो, अहिना दट्ठो नरो, बुद्धेन बोधितो लोको, सद्धेहि कारितो विहारो।&lt;br&gt;&#xA;अभिहिते न भवति। कटं करोति देवदत्तो, कारेति वा।&lt;br&gt;&#xA;इत्थम्भूतस्स लक्खणे – सा भिन्‍नेन सीसेन पग्घरन्तेन लोहितेन पटिविस्सकानं उज्झापेसि, ऊनपञ्‍चबन्धनेन पत्तेन अञ्‍ञं नवं पत्तं चेतापेय्य, तिदण्डकेन परिब्बाजकमद्दक्खि।&lt;br&gt;&#xA;अपवग्गे – एकाहेनेव बाराणसिं पायासि, नवहि मासेहि विहारं निट्ठापेसि, योजनेन अधीतं ब्याकरणं, क्रियापवग्गोति क्रियाय आसुं परिनिट्ठापनं।&lt;br&gt;&#xA;पुब्बादियोगे – मासेन पुब्बो, पितरा सदिसो, मातरा समो, कहापणेन ऊनो, धनेन विकलो, असिना कलहो, आचारेन निपुणो, वाचाय निपुणो, गुळेन मिस्सकं, तिलेन मिस्सकं, वाचाय सखिलो, मणिना अत्थो, धनेन अत्थो, पितरा तुल्यो।&lt;br&gt;&#xA;कालद्धानेसु – मासेन भुञ्‍जति, योजनेन गच्छति।&lt;br&gt;&#xA;पच्‍चत्ते – अत्तनाव अत्तानं सम्मन्‍नति।&lt;br&gt;&#xA;कम्मत्थे – तिलेहि खेत्ते वपति।&lt;br&gt;&#xA;पञ्‍चमियत्थे – सुमुत्ता मयं तेन महासमणेन।&lt;br&gt;&#xA;२९६. सहादियोगे च।&lt;br&gt;&#xA;सह सद्धिं समं नाना विना अलं किमिच्‍चेवमादीहि योगे लिङ्गम्हा ततियाविभत्ति होति, चसद्देन सहत्थेपि।&lt;br&gt;&#xA;तत्थ सहसद्देन योगो क्रिया गुण दब्ब समवाये सम्भवति। यथा – वितक्‍केन सह वत्तति, पुत्तेन सह थूलो, अन्तेवासिकसद्धिविहारिकेहि सह आचरियुपज्झायानं लाभो, निसीदि भगवा सद्धिं भिक्खुसङ्घेन, सहस्सेन समं मिता, सब्बेहि मे पियेहि मनापेहि नानाभावो विनाभावो, सङ्घो विनापि गग्गेन उपोसथं करेय्य, अलं ते इध वासेन, किं मे एकेन तिण्णेन, पुरिसेन थामदस्सिना, किं ते जटाहि दुम्मेध, किं ते अजिनसाटिया।&lt;br&gt;&#xA;सहत्थे – देवदत्तो राजगहं पाविसि कोकालिकेन पच्छासमणेन, दुक्खो बालेहि संवासो।&lt;br&gt;&#xA;२९७. हेत्वत्थे च।&lt;br&gt;&#xA;योगग्गहणमिहानुवत्तते, हेत्वत्थे, हेत्वत्थप्पयोगे च लिङ्गम्हा ततियाविभत्ति होति।&lt;br&gt;&#xA;किस्मिञ्‍चि फले दिट्ठसामत्थियं कारणं हेतु, सोयेव अत्थो, तस्मिं हेत्वत्थे, अन्‍नेन वसति, धम्मेन वसति, विज्‍जाय वसति।&lt;br&gt;&#xA;न जच्‍चावसलो होति,&lt;br&gt;&#xA;न जच्‍चा होति ब्राह्मणो।&lt;br&gt;&#xA;कम्मुना वसलो होति,&lt;br&gt;&#xA;कम्मुना होति ब्राह्मणो॥&lt;br&gt;&#xA;दानेन भोगवा, आचारेन कुली।&lt;br&gt;&#xA;केन पाणि कामददो, केन पाणि मधुस्सवो।&lt;br&gt;&#xA;केन ते ब्रह्मचरियेन, पुञ्‍ञं पाणिम्हि इज्झति॥&lt;br&gt;&#xA;हेत्वत्थप्पयोगे – केन निमित्तेन, केन पयोजनेन, केनट्ठेन, केन हेतुना वसति।&lt;br&gt;&#xA;२९८. सत्तम्यत्थे च।&lt;br&gt;&#xA;सत्तम्यत्थे च लिङ्गम्हा ततियाविभत्ति होति।&lt;br&gt;&#xA;कालद्धानदिसादेसादीसु चायं। तेन समयेन, तेन कालेन, कालेन धम्मस्सवणं, सो वो ममच्‍चयेन सत्था, मासेन भुञ्‍जति, योजनेन धावति। पुरत्थिमेन धतरट्ठो, दक्खिणेन विरूळ्हको, पच्छिमेन विरूपक्खो, उत्तरेन कसिवन्तो जनोघमपरेन च, येन भगवा तेनुपसङ्कमि इच्‍चादि।&lt;br&gt;&#xA;२९९. येनङ्गविकारो।&lt;br&gt;&#xA;येन ब्याधिमता अङ्गेन अङ्गिनो विकारो लक्खीयते, तत्थ ततियाविभत्ति होति। एत्थ च अङ्गमस्स अत्थीति अङ्गं, सरीरं। अक्खिना काणो, हत्थेन कुणी, पादेन खञ्‍जो, पिट्ठिया खुज्‍जो।&lt;br&gt;&#xA;३००. विसेसने च।&lt;br&gt;&#xA;विसेसीयति विसेसितब्बं अनेनाति विसेसनं, गोत्तादि। तस्मिं गोत्तनामजातिसिप्पवयोगुणसङ्खाते विसेसनत्थे ततियाविभत्ति होति, चसद्देन पकतिआदीहि च। गोत्तेन गोतमो नाथो।&lt;br&gt;&#xA;सारिपुत्तोति नामेन, विस्सुतो पञ्‍ञवा च सो।&lt;br&gt;&#xA;जातिया खत्तियो बुद्धो, लोके अप्पटिपुग्गलो॥&lt;br&gt;&#xA;तदहु पब्बजितो सन्तो, जातिया सत्तवस्सिको।&lt;br&gt;&#xA;सोपि मं अनुसासेय्य, सम्पटिच्छामि मत्थके॥&lt;br&gt;&#xA;सिप्पेन नळकारो सो, एकूनतिंसो वयसा, विज्‍जाय साधु, पञ्‍ञाय साधु, तपसा उत्तमो, सुवण्णेन अभिरूपो।&lt;br&gt;&#xA;पकतिआदीसु – पकतिया अभिरूपो, येभुय्येन मत्तिका, समेन धावति, विसमेन धावति, द्विदोणेन धञ्‍ञं किणाति, सहस्सेन अस्सके किणाति इच्‍चादि।&lt;br&gt;&#xA;कस्मिं अत्थे चतुत्थी?&lt;br&gt;&#xA;३०१. सम्पदाने चतुत्थी।&lt;br&gt;&#xA;सम्पदानकारके लिङ्गम्हा चतुत्थीविभत्ति होति।&lt;br&gt;&#xA;किञ्‍च सम्पदानं?&lt;br&gt;&#xA;३०२. यस्स दातुकामो रोचते धारयते वा तं सम्पदानं।&lt;br&gt;&#xA;यस्स वा दातुकामो, यस्स वा रोचते, यस्स वा धारयते, तं कारकं सम्पदानसञ्‍ञं होति। सम्मा पदीयते अस्साति सम्पदानं, पटिग्गाहको।&lt;br&gt;&#xA;तं पन तिविधं दिय्यमानस्सानिवारणज्झेसनानुमतिवसेन। यथा – बुद्धस्स पुप्फं यजति, बोधिरुक्खस्स जलं ददाति। अज्झेसने – याचकानं धनं ददाति। अनुमतियं – भिक्खूनं दानं देति।&lt;br&gt;&#xA;यथाह&lt;br&gt;&#xA;‘‘अनिराकरणाराध-नाब्भनुञ्‍ञवसेन हि।&lt;br&gt;&#xA;सम्पदानं तिधा वुत्तं, रुक्ख याचक भिक्खवो’’ति॥&lt;br&gt;&#xA;दातुकामोति किं? रञ्‍ञो दण्डं ददाति।&lt;br&gt;&#xA;रोचनादीसु पन – समणस्स रोचते सच्‍चं, मायस्मन्तानम्पि सङ्घभेदो रुच्‍चित्थ, यस्सायस्मतो खमति, देवदत्तस्स सुवण्णच्छत्तं धारयते यञ्‍ञदत्तो।&lt;br&gt;&#xA;‘‘सम्पदानं, वा’’ति च वत्तते।&lt;br&gt;&#xA;३०३. सिलाघ हनु ठा सप धार पिह कुध दुहि स्सासूय राधिक्ख पच्‍चासुण अनुपतिगिणपुब्बकत्तारोचनत्थतदत्थ तुमत्थालमत्थ मञ्‍ञानादरप्पाणिनि गत्यत्थकम्मनि आसिसत्थ सम्मुति भिय्यसत्तम्यत्थेसु च।&lt;br&gt;&#xA;चतुप्पदमिदं । सिलाघ कत्थने, हनु अपनयने, ठा गतिनिवत्तिम्हि, सप अक्‍कोसे, धर धारणे, पिह इच्छायं इच्‍चेतेसं धातूनं पयोगे, कुध कोपे, दुह जिघंसायं, इस्स इस्सायं, उसूय दोसाविकरणे इच्‍चेतेसं तदत्थवाचीनञ्‍च धातूनं पयोगे च राध हिंसासंराधेसु, इक्ख दस्सनङ्केसूति इमेसं पयोगे च पति आपुब्बस्स सु सवणेति इमस्स च अनुपतिपुब्बस्स गेसद्देति इमस्स च पुब्बकत्ता च आरोचनत्थप्पयोगे, तदत्थे, तुमत्थे, अलमत्थप्पयोगे च मञ्‍ञतिप्पयोगे अनादरे अप्पाणिनि च गत्यत्थानं कम्मनि च आसिसत्थप्पयोगे च सम्मुति भिय्यप्पयोगेसु च सत्तम्यत्थे चाति तं कम्मादिकारकं सम्पदानसञ्‍ञं होति, चसद्दग्गहणेन पहिणतिकप्पति पहोति उपमाञ्‍जलिकरण फासु अत्थसेय्यप्पभुतियोगे च पुरे विय चतुत्थी।&lt;br&gt;&#xA;सिलाघादिप्पयोगे ताव – बुद्धस्स सिलाघते। उपज्झायस्स सिलाघते, थोमेतीति अत्थो।&lt;br&gt;&#xA;हनुते मय्हमेव, हनुते तुय्हमेव, अपलपतीति अत्थो।&lt;br&gt;&#xA;उपतिट्ठेय्य सक्यपुत्तानं वड्ढकी, एत्थ च उपट्ठानं नाम उपगमनं। भिक्खुस्स भुञ्‍जमानस्स पानीयेन वा विधूपनेन वा उपतिट्ठेय्य।&lt;br&gt;&#xA;तुय्हं सपते, मय्हं सपते, एत्थ च सपनं नाम सच्‍चकरणं।&lt;br&gt;&#xA;धारयतिप्पयोगे धनिकोयेव सम्पदानं, सुवण्णं ते धारयते, इणं धारयतीति अत्थो। तस्स रञ्‍ञो मयं नागं धारयाम।&lt;br&gt;&#xA;पिहप्पयोगे इच्छितोयेव, देवापि तस्स पिहयन्ति तादिनो, देवापि तेसं पिहयन्ति, सम्बुद्धानं सतीमतं, पत्थेन्तीति अत्थो।&lt;br&gt;&#xA;कोधादिअत्थानं पयोगे यं पति कोपो, तस्स कुज्झ महावीर, यदिहं तस्स कुप्पेय्यं।&lt;br&gt;&#xA;दुहयति दिसानं मेघो, यो मित्तानं न दुब्भति।&lt;br&gt;&#xA;तित्थिया इस्सन्ति समणानं।&lt;br&gt;&#xA;दुज्‍जना गुणवन्तानं उसूयन्ति, का उसूया विजानतं।&lt;br&gt;&#xA;राधिक्खप्पयोगे यस्स विपुच्छनं कम्मविख्यापनत्थं, वाधिकारतो दुतिया च। आराधो मे रञ्‍ञो, रञ्‍ञो अपरज्झति, राजानं वा अपरज्झति, क्याहं अय्यानं अपरज्झामि, क्याहं अय्ये अपरज्झामि वा।&lt;br&gt;&#xA;आयस्मतो उपालित्थेरस्स उपसम्पदापेक्खो उपतिस्सो, आयस्मन्तं वा।&lt;br&gt;&#xA;पच्‍चासुण अनुपतिगिणानं पुब्बकत्ता च सुणोतिस्स धातुस्स पच्‍चायोगे, गिणस्स च अनुपतियोगे पुब्बस्स कम्मुनो यो कत्ता, सो सम्पदानसञ्‍ञो होति। यथा – भगवा भिक्खू एतदवोच, एत्थ ‘‘भिक्खू’’ति अकथितकम्मं, ‘‘एत’’न्ति कथितकम्मं, पुब्बस्स वचनकम्मस्स कत्ता भगवा। भिक्खू भगवतो पच्‍चस्सोसुं, आसुणन्ति बुद्धस्स भिक्खू, तथा भिक्खु जनं धम्मं सावेति, तस्स भिक्खुनो जनो अनुगिणाति, तस्स भिक्खुनो जनो पतिगिणाति, साधुकारदानादिना तं उस्साहयतीति अत्थो।&lt;br&gt;&#xA;यो वदेति स कत्ताति, वुत्तं कम्मन्ति वुच्‍चति।&lt;br&gt;&#xA;यो पटिग्गाहको तस्स, सम्पदानं विजानियाति॥&lt;br&gt;&#xA;आरोचनत्थप्पयोगे यस्स आरोचेति, तं सम्पदानं। आरोचयामि वो भिक्खवे, पटिवेदयामि वो भिक्खवे, आमन्तयामि ते महाराज, आमन्त खो तं गच्छामाति वा। एत्थ च आरोचनसद्दस्स कथनप्पकारत्थत्ता देसनत्थादिप्पयोगेपि चतुत्थी। धम्मं वो देसेस्सामि, देसेतु भन्ते भगवा धम्मं भिक्खूनं, यथा नो भगवा ब्याकरेय्य, निरुत्तिं ते पवक्खामि इच्‍चादि।&lt;br&gt;&#xA;तदत्थे सम्पदानसञ्‍ञा, चतुत्थी च।&lt;br&gt;&#xA;‘‘अतो, वा’’ति च वत्तते।&lt;br&gt;&#xA;३०४. आय चतुत्थेकवचनस्स तु।&lt;br&gt;&#xA;अकारन्ततो लिङ्गम्हा परस्स चतुत्थेकवचनस्स आयादेसो होति वा, सरलोपादि।&lt;br&gt;&#xA;बुद्धस्सत्थाय धम्मस्सत्थाय सङ्घस्सत्थाय जीवितं परिच्‍चजामि, पिण्डपातं पटिसेवामि नेव दवाय न मदाय न मण्डनाय न विभूसनाय, ऊनस्स पारिपूरिया, अत्थाय हिताय सुखाय संवत्तति।&lt;br&gt;&#xA;तुमत्थे – लोकानुकम्पाय, लोकमनुकम्पितुन्ति अत्थो। तथा फासुविहाराय।&lt;br&gt;&#xA;अलंसद्दस्स अत्था अरहपटिक्खेपा। अरहत्थे – अलं मे रज्‍जं, अलं भिक्खु पत्तस्स, अक्खधुत्तो पुरिसपुग्गलो नालं दारभरणाय, अलं मल्‍लो मल्‍लस्स, अरहति मल्‍लो मल्‍लस्स।&lt;br&gt;&#xA;पटिक्खेपे – अलं ते इध वासेन, अलं मे हिरञ्‍ञसुवण्णेन, किं मे एकेन तिण्णेन, किं ते जटाहि दुम्मेध, किं तेत्थ चतुमट्ठस्स।&lt;br&gt;&#xA;मञ्‍ञतिप्पयोगे अनादरे अप्पाणिनि कम्मनियेव – कट्ठस्स तुवं मञ्‍ञे, कळिङ्गरस्स तुवं मञ्‍ञे, जीवितं तिणायपि न मञ्‍ञमानो।&lt;br&gt;&#xA;अनादरेति किं? सुवण्णं तं मञ्‍ञे। अप्पाणिनीति किं? गद्रभं तुवं मञ्‍ञे।&lt;br&gt;&#xA;गत्यत्थकम्मनि वाधिकारतो दुतिया च। अप्पो सग्गाय गच्छति, अप्पो सग्गं गच्छति, निब्बानाय वजन्तिया, मूलाय पटिकस्सेय्य, मूलं पटिकस्सेय्य।&lt;br&gt;&#xA;आसीसनत्थे आयुभद्दकुसलादियोगेयेव, आयस्मतो दीघायु होतु, ‘‘तोतिता सस्मिंनासू’’ति न्तुस्स सविभत्तिस्स तो आदेसो। भद्दं भवतो होतु, कुसलं भवतो होतु, अनामयं भवतो होतु, सुखं भवतो होतु, अत्थं भवतो होतु, हितं भवतो होतु, स्वागतं भवतो होतु, सोत्थि होतु सब्बसत्तानं।&lt;br&gt;&#xA;सम्मुतिप्पयोगे – साधु सम्मुति मे तस्स भगवतो दस्सनाय।&lt;br&gt;&#xA;भिय्यप्पयोगे भिय्योसो मत्ताय।&lt;br&gt;&#xA;सत्तमियत्थे आविकरण पातुभवनादियोगे – तुय्हञ्‍चस्स आविकरोमि, तस्स मे सक्‍को पातुरहोसि।&lt;br&gt;&#xA;चसद्दग्गहणेन पहिणादिक्रियायोगे, फासुआदिनामपयोगे च – तस्स पहिणेय्य, भिक्खूनं दूतं पाहेसि, कप्पति समणानं आयोगो, एकस्स दिन्‍नं द्विन्‍नं तिण्णं पहोति, उपमं ते करिस्सामि, अञ्‍जलिं ते पग्गण्हामि। तथा तस्स फासु होति, लोकस्सत्थो, मणिना मे अत्थो, सेय्यो मे अत्थो इच्‍चादि।&lt;br&gt;&#xA;‘‘चतुत्थी’’ति वत्तते।&lt;br&gt;&#xA;३०५. नमोयोगादीस्वपि च।&lt;br&gt;&#xA;नमोसद्दयोगे, सोत्थिस्वागतादीहि च योगे लिङ्गम्हा चतुत्थीविभत्ति होति। नमो ते बुद्ध वीरत्थु, नमो करोहि नागस्स, नमत्थु बुद्धानं, नमत्थु बोधिया, सोत्थि पजानं, स्वागतं ते महाराज, अथो ते अदुरागतं।&lt;br&gt;&#xA;‘‘काले, भविस्सती’’ति च वत्तते।&lt;br&gt;&#xA;३०६. भाववाचिम्हि चतुत्थी।&lt;br&gt;&#xA;भाववाचिम्हि चतुत्थीविभत्ति होति भविस्सतिकाले। भवनं भावो। पच्‍चिस्सते, पचनं वा पाको, पाकाय वजति, पचितुं गच्छतीति अत्थो। एवं भोगाय वजति इच्‍चादि।&lt;br&gt;&#xA;कस्मिं अत्थे पञ्‍चमी?&lt;br&gt;&#xA;३०७. अपादाने पञ्‍चमी।&lt;br&gt;&#xA;किमपादानं?&lt;br&gt;&#xA;३०८. यस्मादपेति भयमादत्ते वा तदपादानं।&lt;br&gt;&#xA;यस्मा वा अवधितो अपेति, यस्मा वा भयहेतुतो भयं भवति, यस्मा वा अक्खातारा विज्‍जं आददाति, तं कारकं अपादानसञ्‍ञं होति। अपनेत्वा इतो आददातीति अपादानं।&lt;br&gt;&#xA;तं पन तिविधं विसयभेदेन निद्दिट्ठविसयं, उपात्तविसयं, अनुमेय्यविसयञ्‍चाति।&lt;br&gt;&#xA;अपादानसञ्‍ञाविसयस्स क्रियाविसेसस्स निद्दिट्ठत्ता निद्दिट्ठविसयं। यथा – गामा अपेन्ति मुनयो, नगरा निग्गतो राजा।&lt;br&gt;&#xA;एत्थ च ‘‘पापा चित्तं निवारये, पापा निवारेन्ती’’तिआदीसु यदिपि कायसंयोगपुब्बकापगमनं नत्थि, तथापि चित्तसंयोगपुब्बकस्स अपगमनस्स सम्भवतो इमिना च अपादानसञ्‍ञा।&lt;br&gt;&#xA;यत्थ पन अपगमनक्रियं उपात्तं अज्झाहटं विसयं कत्वा पवत्तति, तं उपात्तविसयं। यथा – वलाहका विज्‍जोतते विज्‍जु, कुसूलतो पचतीति। एत्थ च ‘‘वलाहका निक्खम्म, कुसूलतो अपनेत्वा’’ति च पुब्बक्रिया अज्झाहरीयति।&lt;br&gt;&#xA;अनुमेय्यविसयं यथा – माथुरा पाटलिपुत्तकेहि अभिरूपा। एत्थ हि केनचि गुणेन उक्‍कंसीयन्तीति अनुमेय्योव क्रियाविसेसो। इध पन दूरन्तिकादिसुत्ते विभत्तग्गहणेन अपादानसञ्‍ञा।&lt;br&gt;&#xA;वुत्तञ्‍च&lt;br&gt;&#xA;‘‘निद्दिट्ठविसयं किञ्‍चि, उपात्तविसयं तथा।&lt;br&gt;&#xA;अनुमेय्यविसयञ्‍चाति, अपादानं तिधा मत’’न्ति॥&lt;br&gt;&#xA;तदेव चलाचलवसेन दुविधम्पि होति।&lt;br&gt;&#xA;चलं यथा – धावता हत्थिम्हा पतितो अङ्कुसधारी।&lt;br&gt;&#xA;अचलं यथा – पब्बता ओतरन्ति वनचरा।&lt;br&gt;&#xA;भयहेतुम्हि – चोरा भयं जायति, तण्हाय जायती भयं, पापतो उत्तसति, अक्खातरि – उपज्झाया सिक्खं गण्हाति, आचरियम्हा अधीते, आचरियतो सुणाति।&lt;br&gt;&#xA;‘‘अपादान’’न्ति अधिकारो।&lt;br&gt;&#xA;३०९. धातुनामानमुपसग्गयोगादीस्वपि च।&lt;br&gt;&#xA;धातवो च नामानि च धातुनामानि, तेसं अविहितलक्खणानं धातुनामानं पयोगे, उपसग्गयोगे च आदिसद्देन निपातयोगे च तंयुत्तं कारकं अपादानसञ्‍ञं होति।&lt;br&gt;&#xA;धातुप्पयोगे ताव – पराजियोगे यो असय्हो, पभूयोगे पभवो, जनियोगे जायमानस्स पकति च। यथा – बुद्धस्मा पराजेन्ति अञ्‍ञतित्थिया। हिमवता पभवन्ति पञ्‍च महानदियो, अनवतत्तम्हा महासरा पभवन्ति, अचिरवतिया पभवन्ति कुन्‍नदियो। कामतो जायती सोको, यस्मा सो जायते गिनि, उरस्मा जातो पुत्तो, कम्मतो जातं इन्द्रियं।&lt;br&gt;&#xA;नामप्पयोगे अञ्‍ञत्थितरादीहि युत्ते – नाञ्‍ञत्र दुक्खा सम्भोति, नाञ्‍ञं दुक्खा निरुज्झति, ततो अञ्‍ञेन कम्मेन, ततो इतरं, उभतो सुजातो पुत्तो इच्‍चादि।&lt;br&gt;&#xA;उपसग्गयुत्तेसु अपपरीहि वज्‍जनत्थेहि योगे, मरियादाभिविधिअत्थे आयोगे पतिना पतिनिधिपतिदानत्थेन योगे च। यथा – अपसालाय आयन्ति वाणिजा, सालं वज्‍जेत्वाति अत्थो। तथा परिपब्बता देवो वस्सति, पब्बतं वज्‍जेत्वाति अत्थो। मरियादायं – आपब्बता खेत्तं। अभिविधिम्हि – आब्रह्मलोका सद्दो अब्भुग्गच्छति, ब्रह्मलोकं अभिब्यापेत्वाति अत्थो। पतिनिधिम्हि – बुद्धस्मा पति सारिपुत्तो धम्मदेसनाय आलपति तेमासं। पतिदाने – घतमस्स तेलस्मा पति ददाति, कनकमस्स हिरञ्‍ञस्मा पति ददाति।&lt;br&gt;&#xA;निपातयुत्तेसु रिते नाना विनादीहि योगे – रिते सद्धम्मा कुतो सुखं लभति। ते भिक्खू नानाकुला पब्बजिता। विना सद्धम्मा नत्थञ्‍ञो कोचि नाथो लोके विज्‍जति। अरियेहि पुथगेवायं जनो, याव ब्रह्मलोका सद्दो अब्भुग्गच्छति।&lt;br&gt;&#xA;अपिग्गहणेन कम्मापादानकारकमज्झेपि पञ्‍चमी कालद्धानेहि, पक्खस्मा विज्झति मिगं लुद्दको, इतो पक्खस्मा मिगं विज्झतीति वुत्तं होति। एवं मासस्मा भुञ्‍जति भोजनं, कोसा विज्झति कुञ्‍जरं।&lt;br&gt;&#xA;चसद्दग्गहणेन पभुत्यादिअत्थे, तदत्थप्पयोगे च – यतोहं भगिनि अरियाय जातिया जातो, यतो सरामि अत्तानं, यतो पत्तोस्मि विञ्‍ञुतं, यत्वाधिकरणमेनं, यतो पभुति, यतो पट्ठाय, ततो पट्ठाय इच्‍चादि।&lt;br&gt;&#xA;३१०. रक्खणत्थानमिच्छितं ।&lt;br&gt;&#xA;रक्खणत्थानं धातूनं पयोगे यं इच्छितं, तं कारकं अपादानसञ्‍ञं होति, चकाराधिकारतो अनिच्छितञ्‍च। रक्खणञ्‍चेत्थ निवारणं, तायनञ्‍च। काके रक्खन्ति तण्डुला, यवा पटिसेधेन्ति गावो।&lt;br&gt;&#xA;अनिच्छितं यथा – पापा चित्तं निवारये, पापानिवारेन्ति, राजतो वा चोरतो वा अग्गितो वा उदकतो वा नानाभयतो वा नानारोगतो वा नानाउपद्दवतो वा आरक्खं गण्हन्तु।&lt;br&gt;&#xA;‘‘इच्छित’’मिति वत्तते।&lt;br&gt;&#xA;३११. येन वा’दस्सनं।&lt;br&gt;&#xA;येन अदस्सनमिच्छितं अन्तरधायन्तेन, तं कारकं अपादानसञ्‍ञं होति वा, अन्तरधानेवायं। उपज्झाया अन्तरधायति सिस्सो, निलीयतीति अत्थो। मातापितूहि अन्तरधायति पुत्तो।&lt;br&gt;&#xA;वाति किं? जेतवने अन्तरहितो। येनाति किं? यक्खो तत्थेव अन्तरधायति।&lt;br&gt;&#xA;३१२. दूरन्तिकद्धकालनिम्मानत्वालोपदिसायोगविभत्तारप्पयोग सुद्धप्पमोचन हेतु विवित्तप्पमाण पुब्बयोग बन्धन गुणवचन पञ्ह कथनथोकाकत्तूसु च।&lt;br&gt;&#xA;दूरत्थे, अन्तिकत्थे, अद्धनिम्माने, कालनिम्माने, त्वालोपे, दिसायोगे, विभत्ते, आरतिप्पयोगे, सुद्धत्थप्पयोगे, पमोचनत्थप्पयोगे, हेत्वत्थे, विवित्तत्थप्पयोगे, पमाणत्थे, पुब्बयोगे, बन्धनत्थप्पयोगे, गुणवचने , पञ्हे, कथने, थोकत्थे, अकत्तरि च यदवधिभूतं, हेतुकम्मादिभूतञ्‍च, तं कारकं अपादानसञ्‍ञं होति, चसद्देन यथायोगं दुतिया, ततिया, छट्ठी च।&lt;br&gt;&#xA;एत्थ च दूरन्तिकञ्‍च दूरन्तिकत्थञ्‍चाति दूरन्तिकन्ति सरूपेकसेसं कत्वा वुत्तन्ति दट्ठब्बं, तेन दूरन्तिकत्थप्पयोगे, तदत्थे च अपादानसञ्‍ञो होति।&lt;br&gt;&#xA;दूरत्थप्पयोगे ताव – कीवदूरो इतो नळकारगामो, ततो हवे दूरतरं वदन्ति, गामतो नातिदूरे। आरका ते मोघपुरिसा इमस्मा धम्मविनया, आरका तेहि भगवा। दूरत्थे – दूरतोव नमस्सन्ति, अद्दस दूरतोव आगच्छन्तं।&lt;br&gt;&#xA;अन्तिकत्थप्पयोगे – अन्तिकं गामा, आसन्‍नं गामा, समीपं गामा, गामस्स समीपन्ति अत्थो।&lt;br&gt;&#xA;दुतिया, ततिया च, दूरं गामं आगतो, दूरेन गामेन आगतो, दूरतो गामा आगतोति अत्थो। दूरं गामेन वा। अन्तिकं गामं आगतो, अन्तिकं गामेन वा, आसन्‍नं गामं, आसन्‍नं गामेन वा इच्‍चादि।&lt;br&gt;&#xA;अद्धकालनिम्माने निम्मानं नाम परिमाणं, तस्मिं गम्यमाने – इतो मथुराय चतूसु योजनेसु सङ्कस्सं, राजगहतो पञ्‍चचत्तालीसयोजनमत्थके सावत्थि।&lt;br&gt;&#xA;कालनिम्माने – इतो एकनवुतिकप्पमत्थके विपस्सी भगवा लोके उदपादि, इतो वस्ससहस्सच्‍चयेन बुद्धो लोके उप्पज्‍जिस्सति।&lt;br&gt;&#xA;त्वापच्‍चयन्तस्स लोपो नाम तदत्थसम्भवेपि अविज्‍जमानता, तस्मिं त्वालोपे कम्माधिकरणेसु – पासादा सङ्कमेय्य, पासादं अभिरुहित्वा सङ्कमेय्याति अत्थो । तथा हत्थिक्खन्धा सङ्कमेय्य, अभिधम्मा पुच्छन्ति, अभिधम्मं सुत्वा वा, अभिधम्मा कथयन्ति, अभिधम्मं पठित्वा वा, आसना वुट्ठहेय्य, आसने निसीदित्वा वा।&lt;br&gt;&#xA;दिसत्थवाचीहि योगे, दिसत्थे च – इतो सा पुरिमा दिसा, इतो सा दक्खिणा दिसा, इतो सा पच्छिमा दिसा, इतो सा उत्तरा दिसा, अवीचितो उपरिभवग्गा, उद्धं पादतला, अधो केसमत्थका इच्‍चादि। दिसत्थे – पुरत्थिमतो दक्खिणतोतिआदि। एत्थ पन सत्तमियत्थे तोपच्‍चयोपि भविस्सति।&lt;br&gt;&#xA;विभत्तं नाम सयं विभत्तस्सेव तदञ्‍ञतो गुणेन विभजनं, तस्मिं विभत्ते – यतो पणीततरो वा विसिट्ठतरो वा नत्थि, अत्तदन्तो ततो वरं। किञ्‍चापि दानतो सीलमेव वरं, ततो मया सुता अस्सुतमेव बहुतरं, सीलमेव सुता सेय्यो। छट्ठी च, छन्‍नवुतीनं पासण्डानं पवरं यदिदं सुगतविनयो।&lt;br&gt;&#xA;आरतिप्पयोगो नाम विरमणत्थसद्दप्पयोगो। तत्थ – असद्धम्मा आरति, विरति पापा, पाणातिपाता वेरमणी, अदिन्‍नादाना पटिविरतो, अप्पटिविरतो मुसावादा।&lt;br&gt;&#xA;सुद्धत्थप्पयोगे – लोभनीयेहि धम्मेहि सुद्धो असंसट्ठो, मातितो च पितितो च सुद्धो अनुपक्‍कुट्ठो अगरहितो।&lt;br&gt;&#xA;पमोचनत्थप्पयोगे – परिमुत्तो दुक्खस्माति वदामि, मुत्तो मारबन्धना, न ते मुच्‍चन्ति मच्‍चुना, मुत्तोहं सब्बपासेहि।&lt;br&gt;&#xA;हेत्वत्थे, सरूपेकसेसस्स गहितत्ता हेत्वत्थप्पयोगे च सब्बनामतो – कस्मा नु तुम्हं दहरा न मीयरे, कस्मा इधेव मरणं भविस्सति, कस्मा हेतुना, यस्मा च कम्मानि करोन्ति, यस्मा तिह भिक्खवे, तस्मा तिह भिक्खवे एवं सिक्खितब्बं, तस्मा बुद्धोस्मि ब्राह्मण, यस्मा कारणा, तस्मा कारणा, किं कारणा। दुतिया, छट्ठी च, किं कारणं, तं किस्स हेतु, किस्स तुम्हे किलमथ।&lt;br&gt;&#xA;केन हेतुना, केन कारणेन, येन मिधेकच्‍चे सत्ता, तेन निमित्तेन, तेन वुत्तमिच्‍चादीसु ‘‘हेत्वत्थे चा’’ति ततिया।&lt;br&gt;&#xA;विवित्तं नाम विवेचनं, तदत्थप्पयोगे – विवित्तो पापका धम्मा, विविच्‍चेव कामेहि, विविच्‍च अकुसलेहि धम्मेहि।&lt;br&gt;&#xA;पमाणत्थे ततिया च, आयामतो च वित्थारतो च योजनं, गम्भीरतो च पुथुलतो च योजनं चन्दभागाय परिमाणं, परिक्खेपतो नवयोजनसतपरिमाणो मज्झिमपदेसो।&lt;br&gt;&#xA;दीघसो नव विदत्थियो सुगतविदत्थिया पमाणिका कारेतब्बा।&lt;br&gt;&#xA;एत्थ च ‘‘स्माहिस्मिंन’’मिच्‍चादितो ‘‘स्मा’’ति च ‘‘सो, वा’’ति च वत्तमाने&lt;br&gt;&#xA;३१३. दीघोरेहि ।&lt;br&gt;&#xA;दीघ ओरइच्‍चेतेति स्मावचनस्स सोआदेसो होति वा।&lt;br&gt;&#xA;दीघसो, दीघम्हा वा, [ओरसो, ओरम्हा वा] ततिया च, योजनं आयामेन, योजनं वित्थारेन, योजनं उब्बेधेन सासपरासि।&lt;br&gt;&#xA;पठमत्थवाचकेन पुब्बसद्देन योगो पुब्बयोगो, एत्थ च पुब्बग्गहणं अदिसत्थवुत्तिनो पुब्बादिग्गहणस्सुपलक्खणन्ति दट्ठब्बं, तेन परादियोगेपि। यथा – पुब्बेव मे भिक्खवे सम्बोधा, इतो पुब्बेनाहोसि, ततो परं पच्‍चन्तिमा जनपदा, धातुलिङ्गेहि परा पच्‍चया, ततो अपरेन समयेन, ततो उत्तरिम्पि इच्‍चादि।&lt;br&gt;&#xA;बन्धनत्थप्पयोगे बन्धनहेतुम्हि इणे पञ्‍चमी, ततिया च होति, सतस्मा बद्धो नरो रञ्‍ञा, सतेन वा बद्धो नरो।&lt;br&gt;&#xA;फलसाधनहेतुभूतस्स गुणस्स वचनं गुणवचनं, तस्मिं गुणवचने पञ्‍चमी, ततिया च, इस्सरिया जनं रक्खति राजा, इस्सरियेन वा, सीलतो नं पसंसन्ति, सीलेन वा, पञ्‍ञाय विमुत्तिमनो इच्‍चादि।&lt;br&gt;&#xA;पञ्हकथनेसु – कुतोसि त्वं, कुतो भवं, पाटलिपुत्ततो। एत्थ च कथनं नाम विस्सज्‍जनं।&lt;br&gt;&#xA;थोकत्थे असत्ववचने करणे ततिया च, थोका मुच्‍चति, थोकेन मुच्‍चति वा, अप्पमत्तका मुच्‍चति, अप्पमत्तकेन वा, किच्छा मुच्‍चति, किच्छेन वा।&lt;br&gt;&#xA;अकत्तरि अकारके ञापकहेतुम्हि – कम्मस्स कतत्ता उपचितत्ता उस्सन्‍नत्ता विपुलत्ता उप्पन्‍नं होति चक्खुविञ्‍ञाण, न ताविदं नामरूपं अहेतुकं सब्बत्थ सब्बदा सब्बेसञ्‍च एकसदिसभावापत्तितो।&lt;br&gt;&#xA;हुत्वा अभावतो निच्‍चा, उदयब्बयपीळना।&lt;br&gt;&#xA;दुक्खा अवसवत्तित्ता, अनत्ताति तिलक्खणं॥&lt;br&gt;&#xA;‘‘पञ्‍चमी’’ति वत्तते।&lt;br&gt;&#xA;३१४. कारणत्थे च।&lt;br&gt;&#xA;करोति अत्तनो फलन्ति कारणं, कारकहेतु [जनकहेतु], तस्मिं कारणत्थे च पञ्‍चमीविभत्ति होति, विकप्पेनायं, हेत्वत्थे ततियाय च विहितत्ता, अननुबोधा अप्पटिवेधा चतुन्‍नं अरियसच्‍चानं यथाभूतं अदस्सना एवमिदं दीघमद्धानं सन्धावितं संसरितं, अविज्‍जापच्‍चया सङ्खारा, सङ्खारपच्‍चया विञ्‍ञाणं, अविज्‍जाय त्वेव असेसविरागनिरोधा सङ्खारनिरोधो, सङ्खारनिरोधा विञ्‍ञाणनिरोधो, विञ्‍ञाणनिरोधा इच्‍चादि।&lt;br&gt;&#xA;कस्मिं अत्थे छट्ठी?&lt;br&gt;&#xA;३१५. सामिस्मिं छट्ठी।&lt;br&gt;&#xA;को च सामी?&lt;br&gt;&#xA;३१६. यस्स वा परिग्गहो तं सामी।&lt;br&gt;&#xA;परिग्गय्हतीति परिग्गहो, यो यस्स परिग्गहो आयत्तो सम्बन्धी, तं पति सो अत्थो सामिसञ्‍ञो होति। वाग्गहणेन सामितब्ब रुजादियोगेपि।&lt;br&gt;&#xA;एत्थ च क्रियाभिसम्बन्धाभावा न कारकता सम्भवति। सामिभावो हि क्रियाकारकभावस्स फलभावेन गहितो, तथा हि ‘‘रञ्‍ञो पुरिसो’’ति वुत्ते यस्मा राजा ददाति, पुरिसो च पतिग्गण्हाति, तस्मा ‘‘राजपुरिसो’’ति विञ्‍ञायति। एवं यो यस्स आयत्तो सेवकादिभावेन वा भण्डभावेन वा समीप समूहावयवविकार कारियअवत्था जाति गुण क्रियादिवसेन वा, तस्स सब्बस्सापि सो सम्बन्धाधारभूतो विसेसनट्ठानी आगमीवसेन तिविधोपि अत्थो सामी नामाति गहेतब्बो।&lt;br&gt;&#xA;वुत्तञ्‍च&lt;br&gt;&#xA;‘‘क्रियाकारकसञ्‍जातो,&lt;br&gt;&#xA;अस्सेदं भावहेतुको।&lt;br&gt;&#xA;सम्बन्धो नाम सो अत्थो,&lt;br&gt;&#xA;तत्थ छट्ठी विधीयते॥&lt;br&gt;&#xA;पारतन्त्यञ्हि सम्बन्धो,&lt;br&gt;&#xA;तत्थ छट्ठी भवेतितो।&lt;br&gt;&#xA;उपाधिट्ठाना गमितो,&lt;br&gt;&#xA;न विसेस्यादितो तितो’’ति॥&lt;br&gt;&#xA;विसेसनतो ताव – रञ्‍ञो पुरिसोति, एत्थ च राजा पुरिसं अञ्‍ञसामितो विसेसेति निवत्तेतीति विसेसनं, पुरिसो तेन विसेसीयतीति विसेसितब्बो, एवं सब्बत्थ विसेसितब्बयोगे विसेसनतोव छट्ठी।&lt;br&gt;&#xA;भण्डेन सम्बन्धे – पहूतं मे धनं सक्‍क, एतस्स पटिवीसो, भिक्खुस्स पत्तचीवरं।&lt;br&gt;&#xA;समीपसम्बन्धे – अम्बवनस्स अविदूरे, निब्बानस्सेव सन्तिके।&lt;br&gt;&#xA;समूहसम्बन्धे – सुवण्णस्स रासि, भिक्खूनं समूहो।&lt;br&gt;&#xA;अवयवसम्बन्धे – मनुस्सस्सेव ते सीसं, रुक्खस्स साखा।&lt;br&gt;&#xA;विकारसम्बन्धे – सुवण्णस्स विकति, भट्ठधञ्‍ञानं सत्तु।&lt;br&gt;&#xA;कारियसम्बन्धे – यवस्स अङ्कुरो, मेघस्स सद्दो, पुत्तापि तस्स बहवो, कम्मानं फलं विपाको।&lt;br&gt;&#xA;अवत्थासम्बन्धे – खन्धानं पातुभावो, खन्धानं जरा, खन्धानं भेदो।&lt;br&gt;&#xA;जातिसम्बन्धे – मनुस्सस्स भावो, मनुस्सानं जाति।&lt;br&gt;&#xA;गुणसम्बन्धे – सुवण्णस्स वण्णो, वण्णो न खीयेथ तथागतस्स, बुद्धस्स गुणघोसो, पुप्फानं गन्धो, फलानं रसो, चित्तस्स फुसना, सिप्पिकानं सतं नत्थि, तिलानं मुट्ठि, तेसं समायोगो, सन्धिनो विमोक्खो, तथागतस्स पञ्‍ञापारमिं आरब्भ, पुब्बचरियं वा, सुखं ते, दुक्खं ते, चेतसो परिवितक्‍को उदपादि, पञ्‍ञाय पटुभावो, रूपस्स लहुता, रूपस्स मुदुता, रूपस्स उपचयो।&lt;br&gt;&#xA;क्रियासम्बन्धे – पादस्स उक्खिपनं, पादस्स अवक्खेपनं वा, हत्थस्स समिञ्‍जनं, पादानं पसारणं, धातूनं गमनं, धातूनंयेव ठानं, निसज्‍जा, सयनं वा। तथा तस्स नामगोत्तादि, तस्स कारणं, तस्स मातापितरो, तस्स पुरतो पातुरहोसि, तस्स पच्छतो, नगरस्स दक्खिणतो, वस्सानं ततिये मासे, न तस्स उपमा, कुवेरस्स बलि इच्‍चादि।&lt;br&gt;&#xA;ठानितो – यमेदन्तस्सादेसो, ओ अवस्स।&lt;br&gt;&#xA;आगमितो – पुथस्सागमो इच्‍चादि।&lt;br&gt;&#xA;सामियोगे – देवानमिन्दो, मिगानं राजा।&lt;br&gt;&#xA;तब्ब रुजादियोगे – महासेनापतीनं उज्झापेतब्बं विकन्दितब्बं विरवितब्बं, देवदत्तस्स रुजति, तस्स रोगो उप्पज्‍जति, रजकस्स वत्थं ददाति, मुसावादस्स ओत्तप्पं इच्‍चादि।&lt;br&gt;&#xA;‘‘क्‍वचि, ततियासत्तमीन’’न्ति च वत्तते।&lt;br&gt;&#xA;३१७. छट्ठी च।&lt;br&gt;&#xA;ततियासत्तमीनमत्थे क्‍वचि छट्ठीविभत्ति होति।&lt;br&gt;&#xA;यजस्स करणे – पुप्फस्स बुद्धं यजति, पुप्फेन वा, घतस्स अग्गिं जुहोति।&lt;br&gt;&#xA;सुहितत्थयोगे – पत्तं ओदनस्स पूरेत्वा, ओदनेनाति अत्थो। इममेव कायं पूरं नानप्पकारस्स असुचिनो पच्‍चवेक्खति, पूरं हिरञ्‍ञसुवण्णस्स, पूरति बालो पापस्स।&lt;br&gt;&#xA;तुल्यत्थकिमलमादियोगे – पितुस्स तुल्यो, पितरा वा तुल्यो, मातु सदिसो, मातरा सदिसो वा, किं तस्स च तुट्ठस्स, किं तेन तुट्ठेनाति अत्थो। अलं तस्स च तुट्ठस्स।&lt;br&gt;&#xA;कत्तरि कितप्पच्‍चययोगे – सोभना कच्‍चायनस्स कति, कच्‍चायनेन वा, रञ्‍ञो सम्मतो, रञ्‍ञा वा, एवं रञ्‍ञो पूजितो, रञ्‍ञो सक्‍कतो, रञ्‍ञो अपचितो, रञ्‍ञो मानितो, अमतं तेसं भिक्खवे अपरिभुत्तं, येसं कायगतासति अपरिभुत्ता इच्‍चादि।&lt;br&gt;&#xA;सत्तमियत्थे कुसलादियोगे – कुसला नच्‍चगीतस्स सिक्खिता चातुरित्थियो, कुसलो त्वं रथस्स अङ्गपच्‍चङ्गानं, कुसलो मग्गस्स, कुसलो अमग्गस्स, सन्ति हि भन्ते उळारा यक्खा भगवतो पसन्‍ना, दिवसस्स तिक्खत्तुं, दिवसे तिक्खत्तुं वा, मासस्स द्विक्खत्तुं इच्‍चादि।&lt;br&gt;&#xA;‘‘क्‍वचि, छट्ठी’’ति च वत्तते।&lt;br&gt;&#xA;३१८. दुतियापञ्‍चमीनञ्‍च।&lt;br&gt;&#xA;दुतियापञ्‍चमीनमत्थे च क्‍वचि छट्ठीविभत्ति होति।&lt;br&gt;&#xA;दुतियत्थे कम्मनि कितकयोगे – तस्स भवन्ति वत्तारो, सहसा कम्मस्स कत्तारो, अमतस्स दाता, भिन्‍नानं सन्धाता, सहितानं अनुप्पदाता, बोधेता पजाय, कम्मस्स कारको नत्थि, विपाकस्स च वेदको, अविसंवादको लोकस्स, पापानं अकरणं सुखं, चतुन्‍नं महाभूतानं उपादाय पसादो, अच्छरियो अरजकेन वत्थानं रागो, अच्छरियो अगोपालकेन गावीनं दोहो।&lt;br&gt;&#xA;तथा सरिच्छादीनं कम्मनि – मातु सरति, मातरं सरति, न तेसं कोचि सरति, सत्तानं कम्मप्पच्‍चया, पुत्तस्स इच्छति, पुत्तमिच्छति।&lt;br&gt;&#xA;करोतिस्स पतियतने च – पतियतनं अभिसङ्खारो, उदकस्स पतिकुरुते, उदकं पतिकुरुते, कण्डस्स पतिकुरुते, कण्डं पतिकुरुते।&lt;br&gt;&#xA;पञ्‍चमियत्थे परिहानिभयत्थयोगे – अस्सवनता धम्मस्स परिहायन्ति, किं नु खो अहं तस्स सुखस्स भायामि, सब्बे तसन्ति दण्डस्स, सब्बे भायन्ति मच्‍चुनो, भीतो चतुन्‍नं आसिविसानं इच्‍चादि।&lt;br&gt;&#xA;क्‍वचीति किं? गम्भीरञ्‍च कथं कत्ता, कालेन धम्मिं कथं भासिता होति, परेसं पुञ्‍ञानि अनुमोदिता, बुज्झिता सच्‍चानि, कटं कारको, पसवो घातको।&lt;br&gt;&#xA;तथा न निट्ठादीसु च – सुखकामी विहारं कतो, रथं कतवन्तो, रथं कतावी, कटं कत्वा, कटं करोन्तो, कटं करानो, कटं कुरुमानो इच्‍चादि।&lt;br&gt;&#xA;कस्मिं अत्थे सत्तमी?&lt;br&gt;&#xA;३१९. ओकासे सत्तमी।&lt;br&gt;&#xA;ओकासकारके सत्तमीविभत्ति होति।&lt;br&gt;&#xA;को च ओकासो?&lt;br&gt;&#xA;३२०. योधारो तमोकासं।&lt;br&gt;&#xA;आधारीयति अस्मिन्ति आधारो, अधिकरणं। कत्तुकम्मसमवेतानं निसज्‍जपचनादिक्रियानं पतिट्ठानट्ठेन यो आधारो, तं कारकं ओकाससञ्‍ञं होति।&lt;br&gt;&#xA;कटे निसीदति देवदत्तो, थालियं ओदनं पचति। एत्थ हि देवदत्ततण्डुलानं कत्तुकम्मानं धारणतो तंसमवेतं आसनपचनसङ्खातं क्रियं धारेति नाम।&lt;br&gt;&#xA;सो पनायमोकासो चतुब्बिधो ब्यापिको ओपसिलेसिको सामीपिको वेसयिकोति।&lt;br&gt;&#xA;तत्थ ब्यापिको नाम यत्थ सकलोपि आधारभूतो अत्थो आधेय्येन पत्थटो होति, यस्मिञ्‍च आधेय्यभूतं किञ्‍चि ब्यापेत्वा तिट्ठति, तं यथा – तिलेसु तेलं अत्थि, खीलेसु जलं, दधिम्हि सप्पीति।&lt;br&gt;&#xA;ओपसिलेसिको नाम पच्‍चेकसिद्धानं भावानं यत्थ उपसिलेसेन उपगमो होति, यस्मिञ्‍च आधेय्यो उपसिलिस्सति अल्‍लीयित्वा तिट्ठति, तं यथा – आसने निसिन्‍नो सङ्घो, थालियं ओदनं पचति, घटेसु उदकं अत्थि, दूरे ठितो, समीपे ठितोति।&lt;br&gt;&#xA;सामीपिको नाम यत्थ समीपे समीपिवोहारं कत्वा तदायत्तवुत्तितादीपनत्थं आधारभावो विकप्पीयति, तं यथा – गङ्गायं घोसो वसति, गङ्गाय समीपे वजो वसतीति अत्थो। भगवा सावत्थियं विहरति जेतवने, सावत्थिया समीपेति अत्थो।&lt;br&gt;&#xA;वेसयिको नाम यत्थ अञ्‍ञत्थाभाववसेन, देसन्तरावच्छेदवसेन वा आधारभावो परिकप्पो, तं यथा – आकासे सकुणा पक्खन्ति, भूमीसु मनुस्सा चरन्ति, जलेसु मच्छा, पादेसु पतितो, पापस्मिं रमती मनो, पसन्‍नो बुद्धसासने, पञ्‍ञाय साधु, विनये निपुणो, मातरि साधु, पितरि निपुणो इच्‍चादि।&lt;br&gt;&#xA;सब्बोपि चायमाधारो पधानवसेन वा परिकप्पितवसेन वा क्रियाय पतिट्ठा भवतीति ओकासोत्वेव वुत्तोति वेदितब्बो।&lt;br&gt;&#xA;वुत्तञ्‍चेतम्&lt;br&gt;&#xA;‘‘किरिया कत्तुकम्मानं,&lt;br&gt;&#xA;यत्थ होति पतिट्ठिता।&lt;br&gt;&#xA;‘ओकासो’ति पवुत्तो सो,&lt;br&gt;&#xA;चतुधा ब्यापिकादितो॥&lt;br&gt;&#xA;ब्यापिको तिलखीरादि,&lt;br&gt;&#xA;कटो ओपसिलेसिको।&lt;br&gt;&#xA;सामीपिको तु गङ्गादि,&lt;br&gt;&#xA;आकासो विसयो मतो’’ति॥&lt;br&gt;&#xA;‘‘छट्ठी, सत्तमी’’ति च अधिकारो।&lt;br&gt;&#xA;३२१. सामिस्सराधिपतिदायादसक्खीपतिभूपसूतकुसलेहि च।&lt;br&gt;&#xA;सामी इस्सर अधिपति दायाद सक्खिपतिभू पसूत कुसलइच्‍चेतेहि योगे छट्ठीविभत्ति होति, सत्तमी च। उभयत्थं वचनं।&lt;br&gt;&#xA;गवं सामि, गोसु सामि, गवं इस्सरो, गोसु इस्सरो, गवं अधिपति, गोसु अधिपति, गवं दायादो, गोसु दायादो, गवं सक्खि, गोसु सक्खि, गवं पतिभू, गोसु पतिभू, गवं पसूतो, गोसु पसूतो, गवं कुसलो, गोसु कुसलो।&lt;br&gt;&#xA;३२२. निद्धारणे च।&lt;br&gt;&#xA;नीहरित्वा धारणं निद्धारणं, जाति गुण क्रिया नामेहि समुदायतो एकदेसस्स पुथक्‍करणं, तस्मिं निद्धारणत्थे गम्यमाने ततो समुदायवाचिलिङ्गम्हा छट्ठीविभत्ति होति, सत्तमी च।&lt;br&gt;&#xA;मनुस्सानं खत्तियो सूरतमो, मनुस्सेसु खत्तियो सूरतमो, कण्हा गावीनं सम्पन्‍नखीरतमा, कण्हा गावीसु सम्पन्‍नखीरतमा, अद्धिकानं धावन्तो सीघतमो, अद्धिकेसु धावन्तो सीघतमो, आयस्मा आनन्दो अरहतं अञ्‍ञतरो अहोसि, अरहन्तेसु वा इच्‍चादि।&lt;br&gt;&#xA;३२३. अनादरे च।&lt;br&gt;&#xA;अनादरे गम्यमाने भाववता लिङ्गम्हा छट्ठीविभत्ति होति, सत्तमी च। अकामकानं मातापितूनं रुदन्तानं पब्बजि, मातापितूसु रुदन्तेसु पब्बजि।&lt;br&gt;&#xA;आकोटयन्तो सो नेति,&lt;br&gt;&#xA;सिविराजस्स पेक्खतो।&lt;br&gt;&#xA;मच्‍चु गच्छति आदाय,&lt;br&gt;&#xA;पेक्खमाने महाजने॥&lt;br&gt;&#xA;३२४. कम्मकरणनिमित्तत्थेसु सत्तमी।&lt;br&gt;&#xA;कम्मकरणनिमित्तइच्‍चेतेस्वत्थेसु लिङ्गम्हा सत्तमीविभत्ति होति।&lt;br&gt;&#xA;कम्मत्थे – भिक्खूसु अभिवादेन्ति, मुद्धनि चुम्बित्वा, पुरिसस्स बाहासु गहेत्वा।&lt;br&gt;&#xA;करणत्थे – हत्थेसु पिण्डाय चरन्ति, पत्तेसु पिण्डाय चरन्ति, पथेसु गच्छन्ति, सोपि मं अनुसासेय्य, सम्पटिच्छामि मत्थके।&lt;br&gt;&#xA;निमित्तत्थे – दीपि चम्मेसु हञ्‍ञते, कुञ्‍जरो दन्तेसु हञ्‍ञते, अणुमत्तेसु वज्‍जेसु भयदस्सावी, सम्पजानमुसावादे पाचित्तियं, मुसावादनिमित्तं मुसावादप्पच्‍चयाति अत्थो।&lt;br&gt;&#xA;‘‘सत्तमी’’ति अधिकारो।&lt;br&gt;&#xA;३२५. सम्पदाने च।&lt;br&gt;&#xA;सम्पदानत्थे च लिङ्गम्हा सत्तमीविभत्ति होति। सङ्घे दिन्‍नं महप्फलं, सङ्घे गोतमि देहि, सङ्घे ते दिन्‍ने अहञ्‍चेव पूजितो भविस्सामि।&lt;br&gt;&#xA;या पलालमयं मालं, नारी दत्वान चेतिये।&lt;br&gt;&#xA;अलत्थ कञ्‍चनमयं, मालं बोज्झङ्गिकञ्‍च सा॥&lt;br&gt;&#xA;३२६. पञ्‍चम्यत्थे च।&lt;br&gt;&#xA;पञ्‍चम्यत्थे च लिङ्गम्हा सत्तमीविभत्ति होति। कदलीसु गजे रक्खन्ति।&lt;br&gt;&#xA;३२७. कालभावेसु च।&lt;br&gt;&#xA;कालो नाम निमेस खण लय मुहुत्त पुब्बण्हादिको, भावो नाम क्रिया, सा चेत्थ क्रियन्तरूपलक्खणाव अधिप्पेता, तस्मिं कालत्थे च भावलक्खणे भावत्थे च लिङ्गम्हा सत्तमीविभत्ति होति।&lt;br&gt;&#xA;काले – पुब्बण्हसमये गतो, सायन्हसमये आगतो, अकाले वस्सति तस्स, काले तस्स न वस्सति, फुस्समासम्हा तीसु मासेसु वेसाखमासो, इतो सतसहस्सम्हि, कप्पे उप्पज्‍जि चक्खुमा।&lt;br&gt;&#xA;भावेनभावलक्खणे – भिक्खुसङ्घेसु भोजीयमानेसु गतो, भुत्तेसु आगतो, गोसु दुय्हमानासु गतो, दुद्धासु आगतो, जायमाने खो सारिपुत्त बोधिसत्ते अयं दससहस्सिलोकधातु संकम्पि सम्पकम्पि सम्पवेधि।&lt;br&gt;&#xA;पासाणा सक्खरा चेव, कठला खाणुकण्टका।&lt;br&gt;&#xA;सब्बे मग्गा विवज्‍जेन्ति, गच्छन्ते लोकनायके॥&lt;br&gt;&#xA;इमस्मिं सति इदं होति इच्‍चादि।&lt;br&gt;&#xA;३२८. उपाझाधिकिस्सरवचने।&lt;br&gt;&#xA;द्विपदमिदं। अधिकत्थे, इस्सरत्थे च वत्तमानेहि उपअधिइच्‍चेतेहि योगे अधिकिस्सरवचने गम्यमाने लिङ्गम्हा सत्तमीविभत्ति होति।&lt;br&gt;&#xA;अधिकवचने – उप खारियं दोणो, खारिया दोणो अधिकोति अत्थो। तथा उप निक्खे कहापणं, अधि देवेसु बुद्धो, सम्मुतिउपपत्तिविसुद्धिदेवसङ्खातेहि तिविधेहिपि देवेहि सब्बञ्‍ञू बुद्धोव अधिकोति अत्थो।&lt;br&gt;&#xA;इस्सरवचने – अधि ब्रह्मदत्ते पञ्‍चाला, ब्रह्मदत्तिस्सरा पञ्‍चालाति अत्थो।&lt;br&gt;&#xA;३२९. मण्डितुस्सुक्‍केसु ततिया च।&lt;br&gt;&#xA;मण्डितउस्सुक्‍कइच्‍चेतेस्वत्थेसु गम्यमानेसु लिङ्गम्हा ततियाविभत्ति होति, सत्तमी च। मण्डितसद्दो पनेत्थ पसन्‍नत्थवाचको, उस्सुक्‍कसद्दो सईहत्थो। ञाणेन पसन्‍नो, ञाणस्मिं पसन्‍नो, ञाणेन उस्सुक्‍को, ञाणस्मिं उस्सुक्‍को सप्पुरिसो।&lt;br&gt;&#xA;कारकं छब्बिधं सञ्‍ञा-वसा छब्बीसतीविधं।&lt;br&gt;&#xA;पभेदा सत्तधा कम्मं, कत्ता पञ्‍चविधो भवे॥&lt;br&gt;&#xA;करणं दुविधं होति, सम्पदानं तिधा मतं।&lt;br&gt;&#xA;अपादानं पञ्‍चविधं, आधारो तु चतुब्बिधो॥&lt;br&gt;&#xA;विभत्तियो पन पच्‍चत्तवचनादिवसेन अट्ठविधा भवन्ति। यथाह&lt;br&gt;&#xA;‘‘पच्‍चत्तमुपयोगञ्‍च, करणं सम्पदानियं।&lt;br&gt;&#xA;निस्सक्‍कं सामिवचनं, भुम्मालपनमट्ठम’’न्ति॥&lt;br&gt;&#xA;इति पदरूपसिद्धियं कारककण्डो&lt;br&gt;&#xA;ततियो।&lt;/p&gt;</description>
    </item>
    <item>
      <title>०४. समासकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/04_samAsakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/04_samAsakaNDa/</guid>
      <description>&lt;p&gt;४. समासकण्ड&lt;br&gt;&#xA;अथ नाममेव अञ्‍ञमञ्‍ञसम्बन्धीनं समासोति नामनिस्सितत्ता, सयञ्‍च नामिकत्ता नामानन्तरं समासो वुच्‍चते।&lt;br&gt;&#xA;सो च सञ्‍ञावसेन छब्बिधो अब्ययीभावो कम्मधारयो दिगु तप्पुरिसो बहुब्बीहि द्वन्दो चाति।&lt;/p&gt;&#xA;&lt;h2 id=&#34;अबययभवसमस&#34;&gt;अब्ययीभावसमास&lt;/h2&gt;&#xA;&lt;p&gt;तत्र पठमं अब्ययीभावसमासो वुच्‍चते।&lt;br&gt;&#xA;सो च निच्‍चसमासोति अस्सपदविग्गहो॥&lt;br&gt;&#xA;‘‘उपनगरं’’इतीध – उपसद्दतो पठमेकवचनं सि, तस्स उपसग्गपरत्ता ‘‘सब्बासमावुसोपसग्गनिपातादीहि चा’’ति लोपो, नगरसद्दतो छट्ठेकवचनं स, नगरस्स समीपन्ति अञ्‍ञपदेन विग्गहे –&lt;br&gt;&#xA;‘‘नामानं समासो युत्तत्थो’’ति समासविधाने सब्बत्थ वत्तते।&lt;br&gt;&#xA;३३०. उपसग्गनिपातपुब्बको अब्ययीभावो।&lt;br&gt;&#xA;उपसग्गपुब्बको, निपातपुब्बको च नामिको युत्तत्थो तेहेव अत्तपुब्बकेहि उपसग्गनिपातेहि सह निच्‍चं समसीयते, सो च समासो अब्ययीभावसञ्‍ञो होति। इध अब्ययीभावादिसञ्‍ञाविधायकसुत्तानेव वा सञ्‍ञाविधानमुखेन समासविधायकानीति दट्ठब्बानि।&lt;br&gt;&#xA;तत्थ अब्ययमिति उपसग्गनिपातानं सञ्‍ञा, लिङ्गवचनभेदेपि ब्ययरहितत्ता, अब्ययानं अत्थं विभावयतीति अब्ययीभावो अब्ययत्थपुब्बङ्गमत्ता, अनब्ययं अब्ययं भवतीति वा अब्ययीभावो। पुब्बपदत्थप्पधानो हि अब्ययीभावो, एत्थ च ‘‘उपसग्गनिपातपुब्बको’’ति वुत्तत्ता उपसग्गनिपातानमेव पुब्बनिपातो।&lt;br&gt;&#xA;३३१. नामानं समासो युत्तत्थो।&lt;br&gt;&#xA;तेसं नामानं पयुज्‍जमानपदत्थानं यो युत्तत्थो, सो समाससञ्‍ञो होति, तदञ्‍ञं वाक्यमिति रुळ्हं।&lt;br&gt;&#xA;नामानि स्यादिविभत्यन्तानि, समस्सतेति समासो, सङ्खिपियतीति अत्थो।&lt;br&gt;&#xA;वुत्तञ्हि&lt;br&gt;&#xA;‘‘समासो पदसङ्खेपो, पदप्पच्‍चयसंहितं।&lt;br&gt;&#xA;तद्धितं नाम होतेवं, विञ्‍ञेय्यं तेसमन्तर’’न्ति॥&lt;br&gt;&#xA;दुविधञ्‍चस्स समसनं सद्दसमसनमत्थसमसनञ्‍च, तदुभयम्पि लुत्तसमासे परिपुण्णमेव लब्भति। अलुत्तसमासे पन अत्थसमसनमेव विभत्तिलोपाभावतो, तत्थापि वा एकपदत्तूपगमनतो दुविधम्पि लब्भतेव। द्वे हि समासस्स पयोजनानि एकपदत्तमेकविभत्तित्तञ्‍चाति।&lt;br&gt;&#xA;युत्तो अत्थो युत्तत्तो, अथ वा युत्तो सङ्गतो, सम्बन्धो वा अत्थो यस्स सोयं युत्तत्थो, एतेन सङ्गतत्थेन युत्तत्थवचनेन भिन्‍नत्थानं एकत्थीभावो समासलक्खणन्ति वुत्तं होति। एत्थ च ‘‘नामान’’न्ति वचनेन ‘‘देवदत्तो पचती’’तिआदीसु आख्यातेन समासो न होतीति दस्सेति। सम्बन्धत्थेन पन युत्तत्थग्गहणेन ‘‘भटो रञ्‍ञो पुत्तो देवदत्तस्सा’’तिआदीसु अञ्‍ञमञ्‍ञानपेक्खेसु, ‘‘देवदत्तस्स कण्हा दन्ता’’तिआदीसु च अञ्‍ञसापेक्खेसु अयुत्तत्थताय समासो न होतीति दीपेति।&lt;br&gt;&#xA;‘‘अत्थवसा विभत्तिविपरिणामो’’ति विपरिणामेन ‘‘युत्तत्थान’’न्ति वत्तते।&lt;br&gt;&#xA;३३२. तेसं विभत्तियो लोपा च।&lt;br&gt;&#xA;इध पदन्तरेन वा तद्धितप्पच्‍चयेहि वा आयादिप्पच्‍चयेहि वा एकत्थीभूता युत्तत्था नाम, तेन ‘‘तेसं युत्तत्थानं समासानं, तद्धितायादिप्पच्‍चयन्तानञ्‍च विभत्तियो लोपनीया होन्ती’’ति अत्थो। समासग्गहणाधिकारे पन सति तेसंगहणेन वा तद्धितायादिप्पच्‍चयन्त विभत्तिलोपो। चग्गहणं ‘‘पभङ्करो’’तिआदीसु लोपनिवत्तनत्थं।&lt;br&gt;&#xA;विपरिणामेन ‘‘लुत्तासु, विभत्तीसू’’ति वत्तते, युत्तत्थग्गहणञ्‍च।&lt;br&gt;&#xA;३३३. पकति चस्स सरन्तस्स।&lt;br&gt;&#xA;लुत्तासु विभत्तीसु सरन्तस्स अस्स युत्तत्थभूतस्स तिविधस्सपि लिङ्गस्स पकतिभावो होति। चसद्देन किंसमुदय इदप्पच्‍चयतादीसु निग्गहीतन्तस्सपि। निमित्ताभावे नेमित्तकाभावस्स इध अनिच्छितत्ता अयमतिदेसो।&lt;br&gt;&#xA;सकत्थविरहेनिध समासस्स च लिङ्गभावाभावा विभत्तुप्पत्तियमसम्पत्तायं नामब्यपदेसातिदेसमाह।&lt;br&gt;&#xA;३३४. तद्धितसमासकितका नामंवा’तवेतुनादीसु च।&lt;br&gt;&#xA;तद्धितन्ता , कितन्ता, समासा च नाममिव दट्ठब्बा तवेतुन त्वान त्वादिप्पच्‍चयन्ते वज्‍जेत्वा। चग्गहणं किच्‍चप्पच्‍चयआईइनीइत्थिप्पच्‍चयन्तादिस्सपि नामब्यपदेसत्थं। इध समासग्गहणं अत्थवतं समुदायानं नामब्यपदेसो समासस्सेवाति नियमत्थन्ति अपरे।&lt;br&gt;&#xA;‘‘अब्ययीभावो’’ति वत्तते।&lt;br&gt;&#xA;३३५. सो नपुंसकलिङ्गो।&lt;br&gt;&#xA;सो अब्ययीभावसमासो नपुंसकलिङ्गोव दट्ठब्बोति नपुंसकलिङ्गत्तं। एत्थ हि सतिपि लिङ्गातिदेसे ‘‘अधिपञ्‍ञ’’न्तिआदीसु ‘‘अधिञाणं’’न्तिआदि रूपप्पसङ्गो न होति सद्दन्तरत्ता, ‘‘तिपञ्‍ञ’’न्तिआदीसु वियाति दट्ठब्बं, न चायं अतिदेसो, सुत्ते अतिदेसलिङ्गस्स इवसद्दस्स अदस्सनतो। पुरे विय स्याद्युप्पत्ति।&lt;br&gt;&#xA;‘‘क्‍वची’’ति वत्तते।&lt;br&gt;&#xA;३३६. अं विभत्तीनमकारन्ता अब्ययीभावा।&lt;br&gt;&#xA;तस्मा अकारन्ता अब्ययीभावा परासं विभत्तीनं क्‍वचि अं होति, सेसं नेय्यं।&lt;br&gt;&#xA;तं उपनगरं, नगरस्स समीपं तिट्ठतीति अत्थो। तानि उपनगरं, आलपनेपेवं, तं उपनगरं पस्स, तानि उपनगरं।&lt;br&gt;&#xA;न पञ्‍चम्यायमम्भावो, क्‍वचीति अधिकारतो।&lt;br&gt;&#xA;ततियासत्तमीछट्ठी-नन्तु होति विकप्पतो॥&lt;br&gt;&#xA;तेन उपनगरं कतं, उपनगरेन वा, तेहि उपनगरं, उपनगरेहि वा, तस्स उपनगरं देहि, तेसं उपनगरं, उपनगरा आनय, उपनगरम्हा उपनगरस्मा, उपनगरेहि, उपनगरं सन्तकं, उपनगरस्स वा, तेसं उपनगरं, उपनगरानं वा , उपनगरं निधेहि, उपनगरम्हि उपनगरस्मिं, उपनगरं उपनगरेसु वा। एवं उपकुम्भं।&lt;br&gt;&#xA;अभावे – दरथानं अभावो निद्दरथं, निम्मसकं।&lt;br&gt;&#xA;पच्छाअत्थे – रथस्स पच्छा अनुरथं, अनुवातं।&lt;br&gt;&#xA;योग्गतायं – यथासरूपं, अनुरूपं, रूपयोग्गन्ति अत्थो।&lt;br&gt;&#xA;विच्छायं – अत्तानमत्तानं पति पच्‍चत्तं, अद्धमासं अद्धमासं अनु अन्वद्धमासं।&lt;br&gt;&#xA;अनुपुब्बियं – जेट्ठानं अनुपुब्बो अनुजेट्ठं।&lt;br&gt;&#xA;पटिलोमे – सोतस्स पटिलोमं पटिसोतं, पटिपथं, पतिवातं, अत्तानं अधिकिच्‍च पवत्ता अज्झत्तं।&lt;br&gt;&#xA;परियादाभिविधीसु आपाणकोटिया आपाणकोटिकं, ‘‘क्‍वचि समासन्तगतानमकारन्तो’’ति कप्पच्‍चयो, आकुमारेहि यसो कच्‍चायनस्स आकुमारं।&lt;br&gt;&#xA;समिद्धियं – भिक्खाय समिद्धीति अत्थे समासेव नपुंसकलिङ्गत्ते च कते –&lt;br&gt;&#xA;‘‘समासस्स, अन्तो’’ति च वत्तते।&lt;br&gt;&#xA;३३७. सरो रस्सो नपुंसके।&lt;br&gt;&#xA;नपुंसके वत्तमानस्स समासस्स अन्तो सरो रस्सो होति। एत्थ च अब्ययीभावग्गहणं नानुवत्तेतब्बं, तेन दिगुद्वन्दबहुब्बीहीसुपि नपुंसके वत्तमानस्स समासन्तस्सरस्स रस्सत्तं सिद्धं होति। ‘‘अं विभत्तीन’’मिच्‍चादिना अमादेसो, सुभिक्खं। गङ्गाय समीपे वत्ततीति उपगङ्गं, मणिकाय समीपं उपमणिकं।&lt;br&gt;&#xA;इत्थीसु अमिकिच्‍चाति अत्थे समासनपुंसकरस्सत्तादीसु कतेसु –&lt;br&gt;&#xA;‘‘अब्ययीभावा, विभत्तीन’’न्ति च वत्तते।&lt;br&gt;&#xA;३३८. अञ्‍ञस्मा लोपो च।&lt;br&gt;&#xA;अकारन्ततो अञ्‍ञस्मा अब्ययीभावसमासा परासं विभत्तीनं लोपो च होति। अधित्ति, इत्थीसु अधिकिच्‍च कथा पवत्ततीति अत्थो। अधित्थि पस्स, अधित्थि कतं इच्‍चादि, एवं अधिकुमारि, वधुया समीपं उपवधु, गुन्‍नं समीपं उपगु, ओकारस्स रस्सत्तं उकारो। एवं उपसग्गपुब्बको।&lt;br&gt;&#xA;निपातपुब्बको यथा – वुड्ढानं पटिपाटि, ये ये वुड्ढा वा यथावुड्ढं, पदत्थानतिक्‍कमे – यथाक्‍कमं, यथासत्ति, यथाबलं करोति, बलमनतिक्‍कमित्वा करोतीति अत्थो। जीवस्स यत्तको परिच्छेदो यावजीवं, यावतायुकं, कप्पच्‍चयो। यत्तकेन अत्थो यावदत्थं, पब्बतस्स परभागो तिरोपब्बतं, तिरोपाकारं, तिरोकुट्टं, पासादस्स अन्तो अन्तोपासादं, अन्तोनगरं, अन्तोवस्सं, नगरस्स बहि बहिनगरं, पासादस्स उपरि उपरिपासादं, उपरिमञ्‍चं, मञ्‍चस्स हेट्ठा हेट्ठामञ्‍चं, हेट्ठापासादं, भत्तस्स पुरे पुरेभत्तं, एवं पच्छाभत्तं।&lt;br&gt;&#xA;साकल्‍लत्थे – सह मक्खिकाय समक्खिकं भुञ्‍जति, न किञ्‍चि परिवज्‍जेतीति अत्थो। ‘‘तेसु वुद्धी’’तिआदिना सहसद्दस्स सादेसो। गङ्गाय ओरं ओरगङ्गमिच्‍चादि।&lt;br&gt;&#xA;अब्ययीभावसमासो निट्ठितो।&lt;/p&gt;</description>
    </item>
    <item>
      <title>०५. तद्धितकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/05_taddhitakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/05_taddhitakaNDa/</guid>
      <description>&lt;p&gt;५. तद्धितकण्ड&lt;/p&gt;&#xA;&lt;h2 id=&#34;अपचचतदधत&#34;&gt;अपच्‍चतद्धित&lt;/h2&gt;&#xA;&lt;p&gt;अथ नामतो एव विभत्यन्ता अपच्‍चादिअत्थविसेसे तद्धितुप्पत्तीति नामतो परं तद्धितविधानमारभीयते।&lt;br&gt;&#xA;तत्थ तस्मा तिविधलिङ्गतो परं हुत्वा हिता सहिताति तद्धिता, णादिपच्‍चयानमेतं अधिवचनं, तेसं वा नामिकानं हिता उपकारा तद्धिताति अन्वत्थभूतपरसमञ्‍ञावसेनापि णादिप्पच्‍चयाव तद्धिता नाम।&lt;br&gt;&#xA;‘‘वसिट्ठस्स अपच्‍च’’न्ति विग्गहे –&lt;br&gt;&#xA;‘‘लिङ्गञ्‍च निपच्‍चते’’ति इतो लिङ्गग्गहणमनुवत्तते।&lt;br&gt;&#xA;३६१. वा ण’पच्‍चे।&lt;br&gt;&#xA;छट्ठियन्ततो लिङ्गम्हा णप्पच्‍चयो होति विकप्पेन ‘‘तस्स अपच्‍च’’मिच्‍चेतस्मिं अत्थे।&lt;br&gt;&#xA;सो च –&lt;br&gt;&#xA;३६२. धातुलिङ्गेहि परा पच्‍चया।&lt;br&gt;&#xA;धातूहि, लिङ्गेहि च पच्‍चया पराव होन्तीति परिभासतो अपच्‍चत्थसम्बन्धिलिङ्गतो छट्ठियन्तायेव परो होति। पटिच्‍च एतस्मा अत्थो एतीति पच्‍चयो, पतीयन्ति अनेन अत्थाति वा पच्‍चयो, ‘‘वुत्तत्थानमप्पयोगो’’ति अपच्‍चसद्दस्स अप्पयोगो, ‘‘तेसं विभत्तियो लोपा चे’’ति विभत्तिलोपो च।&lt;br&gt;&#xA;३६३. तेसं णो लोपं।&lt;br&gt;&#xA;तेसं तद्धितप्पच्‍चयानं णानुबन्धानं णकारो लोपमापज्‍जते।&lt;br&gt;&#xA;३६४. वुद्धादिसरस्स वासंयोगन्तस्स सणे च।&lt;br&gt;&#xA;आदिसरस्स वा आदिब्यञ्‍जनस्स वा असंयोगन्तस्स वुद्धि होति सणकारप्पच्‍चये परे। संयोगो अन्तो अस्साति संयोगन्तो, तदञ्‍ञो असंयोगन्तो। अथ वा ववत्थितविभासत्थोयं वासद्दो, तदा च पकतिभूते लिङ्गे सरानमादिसरस्स असंयोगन्तस्स वुद्धि होति सणकारे तद्धितप्पच्‍चये परेति अत्थो।&lt;br&gt;&#xA;तेन –&lt;br&gt;&#xA;वासिट्ठादीसु निच्‍चायं, अनिच्‍चोळुम्पिकादिसु।&lt;br&gt;&#xA;न वुद्धि नीलपीतादो, ववत्थितविभासतो॥&lt;br&gt;&#xA;चसद्दग्गहणमवधारणत्थं।&lt;br&gt;&#xA;तस्सा वुद्धिया अनियमप्पसङ्गे नियमत्थं परिभासमाह।&lt;br&gt;&#xA;३६५. अयुवण्णानञ्‍चायो वुद्धी।&lt;br&gt;&#xA;तेसं अकारइवण्णुवण्णानमेव यथाक्‍कमं आ एओइच्‍चेते वुद्धियो होन्ति। चसद्दग्गहणमवुद्धिसम्पिण्डनत्थं, अवधारणत्थं वा। इ च उ च यु, यु एव वण्णा युवण्णा, अ च युवण्णा च अयुवण्णा। आ च ए च ओ च आयो। पुन वुद्धिग्गहणं ‘‘नेगमजानपदा’’तिआदीसु उत्तरपदवुद्धिभावत्थं, एत्थ च ‘‘अयुवण्णान’’न्ति ठाननियमवचनं आयोनं वुद्धिभावप्पसङ्गनिवत्तनत्थं।&lt;br&gt;&#xA;यथा हि कतवुद्धीनं, पुन वुद्धि न होतिह।&lt;br&gt;&#xA;तथा सभाववुद्धीनं, आयोनं पुन वुद्धि न॥&lt;br&gt;&#xA;ततो अकारस्स आकारो वुद्धि, ‘‘सरलोपोमादेसप्पच्‍चयादिम्हि सरलोपे तु पकती’’ति सरलोपपकतिभावा, ‘‘नये परं युत्ते’’ति परनयनं कत्वा तद्धितत्ता ‘‘तद्धितसमास’’इच्‍चादिना नामब्यपदेसे कते पुरे विय स्याद्युप्पत्ति।&lt;br&gt;&#xA;वासिट्ठो, वसिट्ठस्स पुत्तो वा, वासिट्ठा इच्‍चादि पुरिससद्दसमं। तस्स नत्तुपनत्तादयोपि तदुपचारतो वासिट्ठायेव। एवं सब्बत्थ गोत्ततद्धिते पठमप्पकतितोयेव पच्‍चयो होति।&lt;br&gt;&#xA;इत्थियं णप्पच्‍चयन्तत्ता ‘‘णव णिक णेय्य ण न्तूही’’ति वासिट्ठसद्दतो ईपच्‍चयो। सरलोपादिं कत्वा इत्थिप्पच्‍चयन्तत्ता ‘‘तद्धितसमास’’इच्‍चादिसुत्ते चग्गहणेन नामब्यपदेसे कते स्याद्युप्पत्ति, वासिट्ठी कञ्‍ञा, वासिट्ठी, वासिट्ठियो इच्‍चादि इत्थिसद्दसमं।&lt;br&gt;&#xA;नपुंसके वासिट्ठं अपच्‍चं, वासिट्ठानि अपच्‍चानि इच्‍चादि चित्तसद्दसमं। एवं उपरिपि तद्धितन्तस्स तिलिङ्गता वेदितब्बा।&lt;br&gt;&#xA;भारद्वाजस्स पुत्तो भारद्वाजो, वेसामित्तस्स पुत्तो वेसामित्तो, गोतमस्स पुत्तो गोतमो। एत्थ च अयुवण्णत्ताभावा आकारादीनं न वुद्धि होति। वसुदेवस्स अपच्‍चं वासुदेवो, बलदेवो। ‘‘चित्तको’’तिआदीसु पन संयोगन्तत्ता वुद्धि न भवति।&lt;br&gt;&#xA;‘‘वच्छस्स अपच्‍च’’न्ति विग्गहे णम्हि सम्पत्ते ‘‘वा ण’पच्‍चे’’ति इतो वाति तद्धितविधाने सब्बत्थ वत्तते, तेन सब्बत्थ वाक्यवुत्तियो भवन्ति। ‘‘अपच्‍चे’’ति पदं याव संसट्ठग्गहणाव वत्तते।&lt;br&gt;&#xA;३६६. णायन णान वच्छादितो।&lt;br&gt;&#xA;वच्छ कच्‍चइच्‍चेवमादितो छट्ठियन्ततो गोत्तगणतो णायन णानइच्‍चते पच्‍चया होन्ति वा ‘‘तस्सापच्‍च’’मिच्‍चेतस्मिं अत्थे। सब्बत्थ णकारानुबन्धो वुद्धत्थो, सेसं पुब्बसमं, संयोगन्तत्ता वुद्धिअभावोव विसेसो।&lt;br&gt;&#xA;वच्छायनो वच्छानो वच्छस्स पुत्तो वा। एवं कच्‍चस्स पुत्तो कच्‍चायनो कच्‍चानो, मोग्गल्‍लस्स पुत्तो मोग्गल्‍लायनो मोग्गल्‍लानो। एवं अग्गिवेस्सायनो अग्गिवेस्सानो, कण्हायनो कण्हानो, साकटायनो साकटानो, मुञ्‍चायनो मुञ्‍चानो, कुञ्‍जायनो कुञ्‍जानो इच्‍चादि। आकतिगणो’यं।&lt;br&gt;&#xA;‘‘कत्तिकाय अपच्‍च’’न्ति विग्गहे –&lt;br&gt;&#xA;३६७. णेय्यो कत्तिकादीहि।&lt;br&gt;&#xA;आदिसद्दोयं पकारे वत्तते। कत्तिका विनतारोहिणीइच्‍चेवमादीहि इत्थियं वत्तमानेहि लिङ्गेहि णेय्यप्पच्‍चयो होति वा ‘‘तस्सापच्‍च’’मिच्‍चेतस्मिं अत्थे।&lt;br&gt;&#xA;विभत्तिलोपे ‘‘पकति चस्स सरन्तस्सा’’ति पकतिभावो। कत्तिकेय्यो, कत्तिकाय पुत्तो वा। एवं विनताय अपच्‍चं वेनतेय्यो, इकारस्सेकारो वुद्धि, रोहिणिया पुत्तो रोहिणेय्यो, गङ्गाय अपच्‍चं गङ्गेय्यो, भगिनिया पुत्तो भागिनेय्यो, नदियापुत्तो नादेय्यो। एवं अन्तेय्यो, आहेय्यो, कामेय्यो। सुचिया अपच्‍चं सोचेय्यो, एत्थ उकारस्सोकारो वुद्धि, बालाय अपच्‍चं बालेय्यो इच्‍चादि।&lt;br&gt;&#xA;‘‘दक्खस्सापच्‍च’’न्ति विग्गहे णम्हि सम्पत्ते –&lt;br&gt;&#xA;३६८. अतो णि वा।&lt;br&gt;&#xA;अकारन्ततो लिङ्गम्हा णिपच्‍चयो होति वा ‘‘तस्सापच्‍च’’मिच्‍चेतस्मिं अत्थे। दक्खि, दक्खी, दक्खयो, दोणस्स अपच्‍चं दोणि। एवं वासवि, सक्यपुत्ति, नाटपुत्ति, दासपुत्ति, दासरथि। वारुणि, कण्डि, बालदेवि, पावकि, जिनदत्तस्स अपच्‍चं जेनदत्ति, सुद्धोदनि, अनुरुद्धि इच्‍चादि।&lt;br&gt;&#xA;पुन वाग्गहणेन अपच्‍चत्थे णिकप्पच्‍चयो, अदितिआदितो ण्यप्पच्‍चयो च। यथा – सक्यपुत्तस्स पुत्तो सक्यपुत्तिको, ‘‘तेसु वुद्धी’’तिआदिना ककारस्स यकारो, सक्यपुत्तियो। एवं नाटपुत्तिको, जेनदत्तिको, विमातुया पुत्तो वेमातिको।&lt;br&gt;&#xA;‘‘अदितिया पुत्तो’’ति अत्थे ण्यप्पच्‍चयो, वुद्धि च।&lt;br&gt;&#xA;३६९. अवण्णो ये लोपञ्‍च।&lt;br&gt;&#xA;अवण्णो तद्धितभूते यप्पच्‍चये परे लोपमापज्‍जते। चसद्देन इवण्णोपीति इकारलोपो, ‘‘यवतं तलनदकारानं ब्यञ्‍जनानि च ल ञ जकारत्त’’न्ति त्यकारसंयोगस्स चकारो, ‘‘परद्वेभावो ठाने’’ति द्वित्तं, आदिच्‍चो। एवं दितिया पुत्तो देच्‍चो।&lt;br&gt;&#xA;‘‘कुण्डनिया पुत्तो’’ति अत्थे ण्यप्पच्‍चये कते –&lt;br&gt;&#xA;‘‘क्‍वचादिमज्झुत्तरेसू’’ति वत्तते।&lt;br&gt;&#xA;३७०. तेसु वुद्धिलोपागमविकारविपरीतादेसा च।&lt;br&gt;&#xA;तेसु आदिमज्झुत्तरेसु अविहितलक्खणेसु जिनवचनानुपरोधेन क्‍वचि वुद्धि लोप आगम विकार विपरीतआदेसा होन्तीति संयोगन्तत्तेपि आदिवुद्धि, इकारलोपे न्यस्सञादेसो, कोण्डञ्‍ञो, कुरुनो पुत्तो कोरब्यो, एत्थापि तेनेव उकारस्स अवादेसो, भातुनो पुत्तो भातब्यो।&lt;br&gt;&#xA;‘‘उपगुस्स अपच्‍च’’न्ति विग्गहे –&lt;br&gt;&#xA;३७१. णवोपग्वादीहि।&lt;br&gt;&#xA;उपगु मनुइच्‍चेवमादीहि उकारन्तेहि गोत्तगणेहि णवप्पच्‍चयो होति वा ‘‘तस्सापच्‍च’’मिच्‍चेतस्मिं अत्थे। आदिसद्दस्स चेत्थ पकारवाचकत्ता उकारन्ततोयेवायं। ओपगवो, ओपगवी, ओपगवं, मनुनो अपच्‍चं मानवो, ‘‘मानुसो’’ति णप्पच्‍चये, सागमे च कते रूपं, भग्गुनो अपच्‍चं भग्गवो, पण्डुनो अपच्‍चं पण्डवो, उपविन्दुस्स अपच्‍चं ओपविन्दवो इच्‍चादि।&lt;br&gt;&#xA;‘‘विधवाय अपच्‍च’’न्ति अत्थे –&lt;br&gt;&#xA;३७२. णेर विधवादितो।&lt;br&gt;&#xA;विधवादितो णेरप्पच्‍चयो होति वा अपच्‍चत्थे। विगतो धवो पति एतिस्साति विधवा, वेधवेरो, बन्धुकिया अभिसारिणिया पुत्तो बन्धुकेरो, समणस्स उपज्झायस्स पुत्तो पुत्तट्ठानियत्ताति सामणेरो, नाळिकेरो इच्‍चादि।&lt;br&gt;&#xA;अपच्‍चतद्धितं।&lt;/p&gt;</description>
    </item>
    <item>
      <title>०६. आख्यातकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/06_AkhyAtakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/06_AkhyAtakaNDa/</guid>
      <description>&lt;p&gt;६. आख्यातकण्ड&lt;/p&gt;&#xA;&lt;h2 id=&#34;भवदगण&#34;&gt;भूवादिगण&lt;/h2&gt;&#xA;&lt;h2 id=&#34;वभततवधन&#34;&gt;विभत्तिविधान&lt;/h2&gt;&#xA;&lt;p&gt;अथ आख्यातविभत्तियो क्रियावाचीहि धातूहि परा वुच्‍चन्ते।&lt;br&gt;&#xA;तत्थ क्रियं आचिक्खतीति आख्यातं, क्रियापदं। वुत्तञ्हि ‘‘कालकारकपुरिसपरिदीपकं क्रियालक्खणमाख्यातिक’’न्ति। तत्थ कालोति अतीतादयो, कारकमिति कम्मकत्तुभावा, पुरिसाति पठममज्झिमुत्तमा, क्रियाति गमनपचनादिको धात्वत्थो, क्रियालक्खणं सञ्‍ञाणं एतस्साति क्रियालक्खणं, अतिलिङ्गञ्‍च।&lt;br&gt;&#xA;वुत्तम्पि चेतं –&lt;br&gt;&#xA;‘‘यं तिकालं तिपुरिसं, क्रियावाचि तिकारकं।&lt;br&gt;&#xA;अतिलिङ्गं द्विवचनं, तदाख्यातन्ति वुच्‍चती’’ति॥&lt;br&gt;&#xA;कालादिवसेन धात्वत्थं विभजन्तीति विभत्तियो, त्यादयो, ता पन वत्तमाना पञ्‍चमी सत्तमी परोक्खाहिय्यत्तनी अज्‍जतनी भविस्सन्ती कालातिपत्ति चाति अट्ठविधा भवन्ति।&lt;br&gt;&#xA;क्रियं धारेन्तीति धातवो, भूवादयो, खादिधातुप्पच्‍चयन्ता च, ते पन अत्थवसा द्विधा भवन्ति सकम्मका, अकम्मका चाति। तत्र सकम्मका ये धातवोकम्मापेक्खं क्रियं वदन्ति, यथा – कटं करोति, गामं गच्छति, ओदनं पचतीतिआदयो, अकम्मका ये कम्मनिरपेक्खं क्रियं वदन्ति, यथा – अच्छति, सेति, तिट्ठतीतिआदयो।&lt;br&gt;&#xA;ते पन सत्तविधा भवन्ति विकरणप्पच्‍चयभेदेन, कथं? अविकरणा भूवादयो। निग्गहीतपुब्बकअविकरणा रुधादयो, यविकरणा दिवादयो, णुणा उणाविकरणा स्वादयो, नाप्पण्हाविकरणा कियादयो, ओयिरविकरणा तनादयो, सकत्थे णे णयन्ता चुरादयोति।&lt;br&gt;&#xA;तत्थ पठमं अविकरणेसु भूवादीसु धातूसु पठमभूता अकम्मका भूइच्‍चेतस्मा धातुतो त्यादयो परा योजीयन्ते।&lt;br&gt;&#xA;भूसत्तायं, ‘‘भू’’इच्‍चयं धातु सत्तायमत्थे वत्तते, क्रियासामञ्‍ञभूते भवने वत्ततेति अत्थो।&lt;br&gt;&#xA;‘‘भू’’इति ठिते –&lt;br&gt;&#xA;४२४. भूवादयो धातवो।&lt;br&gt;&#xA;भूइच्‍चेवमादयो ये क्रियावाचिनो सद्दगणा, ते धातुसञ्‍ञा होन्ति। भू आदि येसं ते भूवादयो, अथ वा भूवा आदी पकारा येसं ते भूवादयो।&lt;br&gt;&#xA;भूवादीसु वकारोयं, ञेय्यो आगमसन्धिजो।&lt;br&gt;&#xA;भूवाप्पकारा वा धातू, सकम्माकम्मकत्थतो॥&lt;br&gt;&#xA;‘‘क्‍वचि धातू’’तिआदितो ‘‘क्‍वची’’ति वत्तते।&lt;br&gt;&#xA;४२५. धातुस्सन्तो लोपोनेकस्सरस्स।&lt;br&gt;&#xA;अनेकस्सरस्स धातुस्स अन्तो क्‍वचि लोपो होति।&lt;br&gt;&#xA;क्‍वचिग्गहणं ‘‘महीयति समथो’’तिआदीसु निवत्तनत्थं, इति अनेकस्सरत्ताभावा इध धात्वन्तलोपो न होति।&lt;br&gt;&#xA;ततो धात्वाधिकारविहितानेकप्पच्‍चयप्पसङ्गे ‘‘वत्तिच्छानुपुब्बिका सद्दप्पटिपत्ती’’ति कत्वा वत्तमानवचनिच्छायं –&lt;br&gt;&#xA;४२६. वत्तमाना तिअन्ति, सिथ, मिम, तेअन्ते, सेव्हे, एम्हे।&lt;br&gt;&#xA;त्यादयो द्वादस वत्तमानासञ्‍ञा होन्तीति त्यादीनं वत्तमानत्थविसयत्ता वत्तमानासञ्‍ञा।&lt;br&gt;&#xA;४२७. काले।&lt;br&gt;&#xA;अयमधिकारो।&lt;br&gt;&#xA;इतो परं त्यादिविभत्तिविधाने सब्बत्थ वत्तते।&lt;br&gt;&#xA;४२८. वत्तमाना पच्‍चुप्पन्‍ने।&lt;br&gt;&#xA;पच्‍चुप्पन्‍ने काले गम्यमाने वत्तमानाविभत्ति होति, कालोति चेत्थ क्रिया, करणं कारो, रकारस्स लकारो, कालो।&lt;br&gt;&#xA;तस्मा –&lt;br&gt;&#xA;क्रियाय गम्यमानाय, विभत्तीनं विधानतो।&lt;br&gt;&#xA;धातूहेव भवन्तीति, सिद्धं त्यादिविभत्तियो॥&lt;br&gt;&#xA;इध पन कालस्स अतीतानागतपच्‍चुप्पन्‍नाणत्तिपरिकप्पकालाभिपत्तिवसेन छधा भिन्‍नत्ता ‘‘पच्‍चुप्पन्‍ने’’ति विसेसेति। तं तं कारणं पटिच्‍च उप्पन्‍नो पच्‍चुप्पन्‍नो, पटिलद्धसभावो, न ताव अतीतोति अत्थो।&lt;br&gt;&#xA;पच्‍चुप्पन्‍नसमीपेपि, तब्बोहारूपचारतो।&lt;br&gt;&#xA;वत्तमाना अतीतेपि, तंकालवचनिच्छयाति॥&lt;br&gt;&#xA;तस्मिं पच्‍चुप्पन्‍ने वत्तमानाविभत्तिं कत्वा, तस्सा ठानानियमे ‘‘धातुलिङ्गेहि परा पच्‍चया’’ति परिभासतो धातुतो परं वत्तमानप्पच्‍चये कत्वा, तेसमनियमप्पसङ्गेसति ‘‘वत्तिच्छानुपुब्बिका सद्दप्पटिपत्ती’’ति परस्सपदवचनिच्छायं –&lt;br&gt;&#xA;४२९. अथ पुब्बानि विभत्तीनं छ परस्सपदानि।&lt;br&gt;&#xA;अथ तद्धितानन्तरं वुच्‍चमानानं सब्बासं वत्तमानादीनं अट्ठविधानं विभत्तीनं यानि यानि पुब्बकानि छ पदानि, तानि तानि अत्थतो अट्ठचत्तालीसमत्तानि परस्सपदसञ्‍ञानि होन्तीतिआदिम्हि छन्‍नं परस्सपदसञ्‍ञा, परस्सत्थानि पदानि परस्सपदानि, तब्बाहुल्‍लतो तब्बोहारो।&lt;br&gt;&#xA;‘‘धातूहि णे णय’’इच्‍चादितो ‘‘धातूही’’ति वत्तमाने –&lt;br&gt;&#xA;४३०. कत्तरि परस्सपदं।&lt;br&gt;&#xA;कत्तरिकारके अभिधेय्ये सब्बधातूहि परस्सपदं होतीति परस्सपदं कत्वा, तस्साप्यनियमप्पसङ्गे वत्तिच्छावसा –&lt;br&gt;&#xA;विपरिणामेन ‘‘परस्सपदानं, अत्तनोपदान’’न्ति च वत्तते।&lt;br&gt;&#xA;४३१. द्वे द्वे पठममज्झिमुत्तमपुरिसा।&lt;br&gt;&#xA;तासं विभत्तीनं परस्सपदान’मत्तनोपदानञ्‍च द्वे द्वे वचनानि यथाक्‍कमं पठममज्झिमुत्तमपुरिससञ्‍ञानि होन्ति। तं यथा? ति अन्तिइति पठमपुरिसा, सि थइति मज्झिमपुरिसा, मि मइति उत्तमपुरिसा। अत्तनोपदेसुपि ते अन्तेइति पठमपुरिसा, से व्हेइति मज्झिमपुरिसा, ए म्हेइति उत्तमपुरिसा। एवं सेसासु सत्तसु विभत्तीसुपि योजेतब्बन्ति । एवं अट्ठविभत्तिवसेन छन्‍नवुतिविधे आख्यातपदे द्वत्तिंस द्वत्तिंस पठममज्झिमउत्तमपुरिसा होन्तीति वत्तमानपरस्सपदादिम्हि द्विन्‍नं पठमपुरिससञ्‍ञा।&lt;br&gt;&#xA;४३२. नामम्हि पयुज्‍जमानेपितुल्याधिकरणे पठमो।&lt;br&gt;&#xA;तुम्हाम्हसद्दवज्‍जिते तुल्याधिकरणभूते साधकवाचके नामम्हि पयुज्‍जमानेपि अप्पयुज्‍जमानेपि धातूहि पठमपुरिसो होतीति पठमपुरिसं कत्वा, तस्साप्यनियमप्पसङ्गे क्रियासाधकस्स कत्तुनो एकत्ते वत्तुमिच्छिते ‘‘एकम्हि वत्तब्बे एकवचन’’न्ति वत्तमानपरस्सपदपठमपुरिसेकवचनं ति।&lt;br&gt;&#xA;‘‘परो, पच्‍चयो, धातू’’ति च अधिकारो, ‘‘यथा कत्तरि चा’’ति इतो ‘‘कत्तरी’’ति विकरणप्पच्‍चयविधाने सब्बत्थ वत्तते।&lt;br&gt;&#xA;४३३. भूवादितो अ।&lt;br&gt;&#xA;भूइच्‍चेवमादितो धातुगणतो परो अपच्‍चयो होति कत्तरि विहितेसु विभत्तिप्पच्‍चयेसु परेसु। सब्बधातुकम्हियेवायमिस्सते।&lt;br&gt;&#xA;‘‘असंयोगन्तस्स, वुद्धी’’ति च वत्तते।&lt;br&gt;&#xA;४३४. अञ्‍ञेसु च।&lt;br&gt;&#xA;कारिततो अञ्‍ञेसु पच्‍चयेसु असंयोगन्तानं धातूनं वुद्धि होति। चग्गहणेन णुप्पच्‍चयस्सापि वुद्धि होति। एत्थ च ‘‘घटादीनं वा’’ति इतो वासद्दो अनुवत्तेतब्बो, सो च ववत्थितविभासत्थो। तेन –&lt;br&gt;&#xA;इवण्णुवण्णन्तानञ्‍च, लहूपन्तान धातुनं।&lt;br&gt;&#xA;इवण्णुवण्णानमेव, वुद्धि होति परस्स न॥&lt;br&gt;&#xA;युवण्णानम्पि य णु णा-नानिट्ठादीसु वुद्धि न।&lt;br&gt;&#xA;तुदादिस्साविकरणे, न छेत्वादीसु वा सिया॥&lt;br&gt;&#xA;तस्साप्यनियमप्पसङ्गे – ‘‘अयुवण्णानञ्‍चायो वुद्धी’’ति परिभासतो ऊकारस्सोकारो वुद्धि।&lt;br&gt;&#xA;विपरिणामेन ‘‘धातून’’न्ति वत्तते।&lt;br&gt;&#xA;४३५. ओ अव सरे।&lt;br&gt;&#xA;ओकारस्स धात्वन्तस्स सरे परे अवादेसो होति। ‘‘सरलोपो मादेस’’इच्‍चादिना सरलोपादिम्हि कते ‘‘नये परं युत्ते’’ति परनयनं कातब्बं।&lt;br&gt;&#xA;सो पुरिसो साधु भवति, सा कञ्‍ञा साधु भवति, तं चित्तं साधु भवति।&lt;br&gt;&#xA;एत्थ हि –&lt;br&gt;&#xA;कत्तुनोभिहितत्ताव, आख्यातेन न कत्तरि।&lt;br&gt;&#xA;ततिया पठमा होति, लिङ्गत्थं पनपेक्खिय॥&lt;br&gt;&#xA;सतिपि क्रियायेकत्ते कत्तूनं बहुत्ता ‘‘बहुम्हि वत्तब्बे बहुवचन’’न्ति वत्तमानपरस्सपदपठमपुरिसबहुवचनं अन्ति, पुरे विय अप्पच्‍चयवुद्धिअवादेसा, सरलोपादि। ते पुरिसा भवन्ति, अप्पयुज्‍जमानेपि भवति, भवन्ति।&lt;br&gt;&#xA;‘‘पयुज्‍जमानेपि, तुल्याधिकरणे’’ति च वत्तते।&lt;br&gt;&#xA;४३६. तुम्हे मज्झिमो।&lt;br&gt;&#xA;तुल्याधिकरणभूते तुम्हसद्दे पयुज्‍जमानेपि अप्पयुज्‍जमानेपि धातूहि मज्झिमपुरिसो होतीति वत्तमानपरस्सपदमज्झिमपुरिसेकवचनंसि, सेसं पुरिमसमं। त्वं भवसि, तुम्हे भवथ, अप्पयुज्‍जमानेपि भवसि, भवथ।&lt;br&gt;&#xA;तुल्याधिकरणेति किमत्थं? तया पच्‍चते ओदनो।&lt;br&gt;&#xA;तस्मिंयेवाधिकारे –&lt;br&gt;&#xA;४३७. अम्हे उत्तमो।&lt;br&gt;&#xA;तुल्याधिकरणभूते अम्हसद्दे पयुज्‍जमानेपि अप्पयुज्‍जमानेपि धातूहि उत्तमपुरिसो होतीति वत्तमानपरस्सपदउत्तमपुरिसेकवचनं मि, अप्पच्‍चयवुद्धिअवादेसा।&lt;br&gt;&#xA;४३८. अकारो दीघं हिमिमेसु।&lt;br&gt;&#xA;अकारो दीघमापज्‍जते हिमिमइच्‍चेतासु विभत्तीसु। अहं भवामि, मयं भवाम। भवामि, भवाम।&lt;br&gt;&#xA;‘‘विभत्तीनं, छा’’ति च वत्तते।&lt;br&gt;&#xA;४३९. पराण्यत्तनोपदानि।&lt;br&gt;&#xA;सब्बासं वत्तमानानं अट्ठविधानं विभत्तीनं यानि यानि परानि छ पदानि, तानि तानि अत्तनोपदसञ्‍ञानि होन्तीति तेआदीनं अत्तनोपदसञ्‍ञा।&lt;br&gt;&#xA;‘‘धातूहि, अत्तनोपदानी’’ति च वत्तते।&lt;br&gt;&#xA;४४०. कत्तरि च।&lt;br&gt;&#xA;कत्तरि च कारके अभिधेय्ये धातूहि अत्तनोपदानि होन्ति। चग्गहणं कत्थचि निवत्तनत्थं, सेसं परस्सपदे वुत्तनयेनेव वेदितब्बं। भवते, भवन्ते, भवसे, भवव्हे, भवे, भवाम्हे।&lt;br&gt;&#xA;पच पाके, धातुसञ्‍ञायं धात्वन्तलोपो, वुत्तनयेनेव त्याद्युप्पत्ति, इवण्णुवण्णानमभावा वुद्धिअभावोवेत्थ विसेसो। सो देवदत्तो ओदनं पचति, पचन्ति, पचसि , पचथ, पचामि, पचाम, सो ओदनं पचते, ते पचन्ते, त्वं पचसे, तुम्हे पचव्हे, अहं पचे, मयं पचाम्हे।&lt;br&gt;&#xA;पठमपुरिसादीनमेकज्झप्पवत्तिप्पसङ्गे परिभासमाह –&lt;br&gt;&#xA;४४१. सब्बेसमेकाभिधाने परो पुरिसो।&lt;br&gt;&#xA;सब्बेसं पठममज्झिमानं, पठमुत्तमानं, मज्झिमुत्तमानं तिण्णं वा पुरिसानं एकतोभिधाने कातब्बे परो पुरिसो योजेतब्बो। एककालानमेवाभिधाने चायं। सो च पचति, त्वञ्‍च पचसीति परियायप्पसङ्गे तुम्हे पचथाति भवति। एवं सो च पचति, अहञ्‍च पचामीति मयं पचाम, तथा त्वञ्‍च पचसि, अहञ्‍च पचामि, मयं पचाम, सो च पचति, त्वञ्‍च पचसि, अहञ्‍च पचामि, मयं पचाम। एवं सब्बत्थ योजेतब्बं।&lt;br&gt;&#xA;एकाभिधानेति किमत्थं? ‘‘सो च पचति, त्वञ्‍च पचिस्ससि, अहं पचिं’’ एत्थ भिन्‍नकालत्ता ‘‘मयं पचिम्हा’’ति न भवति।&lt;br&gt;&#xA;गमु सप्प गतिम्हि, पुरे विय धातुसञ्‍ञायं धात्वन्तलोपो।&lt;br&gt;&#xA;कत्तरि त्याद्युप्पत्ति।&lt;br&gt;&#xA;४४२. गमिस्सन्तो च्छो वा सब्बासु।&lt;br&gt;&#xA;गमुइच्‍चेतस्स धातुस्सन्तो मकारो च्छो होति वा सब्बासु विभत्तीसु, सब्बग्गहणेन मानन्त य कारितप्पच्‍चयेसु च। ववत्थितविभासत्थोयं वासद्दो। तेनायं –&lt;br&gt;&#xA;विधिं निच्‍चञ्‍च वासद्दो, मान’न्तेसु तु कत्तरि।&lt;br&gt;&#xA;दीपेतानिच्‍चमञ्‍ञत्थ, परोक्खायमसन्तकं॥&lt;br&gt;&#xA;अप्पच्‍चयपरनयनानि , सो पुरिसो गामं गच्छति, ते गच्छन्ति, ‘‘क्‍वचि धातू’’तिआदिना गरुपुब्बरस्सतो परस्स पठमपुरिसबहुवचनस्स रे वा होति, गच्छरे। त्वं गच्छसि, तुम्हे गच्छथ। अहं गच्छामि, मयं गच्छाम।&lt;br&gt;&#xA;च्छादेसाभावे ‘‘लोपञ्‍चेत्तमकारो’’ति अप्पच्‍चयस्स एकारो। गमेति, गमेन्ति, सरलोपो। गमेसि, गमेथ। गमेमि, गमेम।&lt;br&gt;&#xA;अत्तनोपदेपि सो गामं गच्छते, गच्छन्ते, गच्छरे। गच्छसे, गच्छव्हे। गच्छे, गच्छाम्हे।&lt;br&gt;&#xA;‘‘कुतो नु त्वं आगच्छसि, राजगहतो आगच्छामी’’तिआदीसु पन पच्‍चुप्पन्‍नसमीपे वत्तमानवचनं।&lt;br&gt;&#xA;‘‘वा’’ति वत्तते।&lt;br&gt;&#xA;४४३. गमिस्स घम्मं।&lt;br&gt;&#xA;गमुइच्‍चेतस्स धातुस्स सब्बस्स घम्मादेसो होति वा। घम्मति, घम्मन्ति इच्‍चादि।&lt;br&gt;&#xA;भावकम्मेसु पन –&lt;br&gt;&#xA;४४४. अत्तनोपदानि भावे च कम्मनि।&lt;br&gt;&#xA;भावे च कम्मनि च कारके अभिधेय्ये अत्तनोपदानि होन्ति, चसद्देन कम्मकत्तरिपि। भवनं भावो, सो च कारकन्तरेन असंसट्ठो केवलो भवनलवनादिको धात्वत्थो। करीयतीति कम्मं। अकम्मकापि धातवो सोपसग्गा सकम्मकापि भवन्ति, तस्मा कम्मनि अनुपुब्बा भूधातुतो वत्तमानत्तनोपदपठमपुरिसेकवचनं ते।&lt;br&gt;&#xA;‘‘धातूहि णे णय’’इच्‍चादितो ‘‘धातूही’’ति वत्तमाने –&lt;br&gt;&#xA;४४५. भावकम्मेसु यो।&lt;br&gt;&#xA;सब्बधातूहि परो भावकम्मेसु यप्पच्‍चयो होति। अत्तनोपदविसयेवायमिस्सते, ‘‘अञ्‍ञेसु चा’’ति सुत्ते अनुवत्तितवाग्गहणेन यप्पच्‍चये वुद्धि न भवति, अनुभूयते सुखं देवदत्तेन।&lt;br&gt;&#xA;आख्यातेन अवुत्तत्ता, ततिया होति कत्तरि।&lt;br&gt;&#xA;कम्मस्साभिहितत्ता न, दुतिया पठमाविध॥&lt;br&gt;&#xA;अनुभूयन्ते सम्पत्तियो तया। अनुभूयसे त्वं देवदत्तेन, अनुभूयव्हे तुम्हे। अहं अनुभूये तया, मयं अनुभूयाम्हे।&lt;br&gt;&#xA;‘‘क्‍वचि धातु’’इच्‍चादितो ‘‘क्‍वची’’ति वत्तमाने –&lt;br&gt;&#xA;४४६. अत्तनोपदानि परस्सपदत्तं।&lt;br&gt;&#xA;अत्तनोपदानि क्‍वचि परस्सपदत्तमापज्‍जन्ते, अकत्तरियेवेतं। यकारस्स द्वित्तं, अनुभूय्यति मया सुखं, अनुभूय्यते वा, अनुभूय्यन्ति। अनुभूय्यसि, अनुभूय्यथ। अनुभूय्यामि, अनुभूय्याम। द्वित्ताभावे – अनुभूयति, अनुभूयन्ति।&lt;br&gt;&#xA;क्‍वचीति किं? अनुभूयते।&lt;br&gt;&#xA;भावे अदब्बवुत्तिनो भावस्सेकत्ता एकवचनमेव, तञ्‍च पठमपुरिसस्सेव, भूयते देवदत्तेन, देवदत्तेन सम्पति भवनन्ति अत्थो।&lt;br&gt;&#xA;पचधातुतो कम्मनि अत्तनोपदे यप्पच्‍चये च कते –&lt;br&gt;&#xA;विपरिणामेन ‘‘यस्सा’’ति वत्तमाने –&lt;br&gt;&#xA;४४७. तस्स चवग्गयकारवकारत्तं सधात्वन्तस्स।&lt;br&gt;&#xA;तस्स भावकम्मविसयस्स यप्पच्‍चयस्स चवग्गयकारवकारत्तं होति धात्वन्तेन सह यथासम्भवं। एत्थ च ‘‘इवण्णागमो वा’’ति इतो सीहगतिया वासद्दो अनुवत्तेतब्बो, सो च ववत्थितविभासत्थो। तेन –&lt;br&gt;&#xA;चवग्गो च त वग्गानं, धात्वन्तानं यवत्तनं।&lt;br&gt;&#xA;रवानञ्‍च सयप्पच्‍च-यानं होति यथाक्‍कमन्ति॥&lt;br&gt;&#xA;धात्वन्तस्स चवग्गादित्ता चकारे कते ‘‘परद्वेभावो ठाने’’ति चकारस्स द्वित्तं। पच्‍चते ओदनो देवदत्तेन, ‘‘क्‍वचि धातू’’तिआदिना गरुपुब्बरस्सतो परस्स पठमपुरिसबहुवचनस्स क्‍वचि रे होति। पच्‍चरे, पच्‍चन्ते। पच्‍चसे, पच्‍चव्हे। पच्‍चे, पच्‍चाम्हे।&lt;br&gt;&#xA;परस्सपदादेसे पच्‍चति, पच्‍चन्ति। पच्‍चसि, पच्‍चथ। पच्‍चामि, पच्‍चाम। तथा कम्मकत्तरि पच्‍चते ओदनो सयमेव, पच्‍चन्ते। पच्‍चति, पच्‍चन्ति वा इच्‍चादि।&lt;br&gt;&#xA;गमितो कम्मनि अत्तनोपदे, यप्पच्‍चये च कते –&lt;br&gt;&#xA;‘‘धातूहि, तस्मिं, ये’’ति च वत्तते।&lt;br&gt;&#xA;४४८. इवण्णागमो वा।&lt;br&gt;&#xA;सब्बेहि धातूहि तस्मिं भावकम्मविसये यप्पच्‍चये परे इवण्णागमो होति वाति ईकारागमो। ववत्थितविभासत्थोयं वासद्दो। च्छादेसो, गच्छीयते गामो देवदत्तेन , गच्छीयन्ते। गच्छीयसे, गच्छीयव्हे। गच्छीये, गच्छीयाम्हे।&lt;br&gt;&#xA;च्छादेसाभावे –&lt;br&gt;&#xA;‘‘धातूहि, यो, वा’’ति च वत्तते।&lt;br&gt;&#xA;४४९. पुब्बरूपञ्‍च।&lt;br&gt;&#xA;हेट्ठानुत्तेहि परस्सेवेदं, तेन कटपवग्गयकारलसन्तेहेव धातूहि परो यप्पच्‍चयो पुब्बरूपमापज्‍जते वाति मकारा परस्स यकारस्स मकारो। गम्मते, गमीयते, गम्मन्ते, गमीयन्ते। गम्मसे, गमीयसे, गम्मव्हे, गमीयव्हे। गम्मे, गमीये, गम्माम्हे, गमीयाम्हे।&lt;br&gt;&#xA;परस्सपदत्ते – गच्छीय्यति, गच्छीय्यन्ति। गच्छीयति, गच्छीयन्ति वा। गम्मति, गम्मन्ति। गमीयति, गमीयन्ति। इकारागमे गमिय्यति, गमिय्यन्ति। तथा घम्मीयति, घम्मीयन्ति इच्‍चादि।&lt;br&gt;&#xA;वत्तमानाविभत्ति।&lt;br&gt;&#xA;४५०. पञ्‍चमी तु अन्तु, हि थ, मि म, तं अन्तं, स्सुव्हो, ए आमसे।&lt;br&gt;&#xA;त्वादयो द्वादस पञ्‍चमीसञ्‍ञा होन्ति।&lt;br&gt;&#xA;४५१. आणत्यासिट्ठेनुत्तकाले पञ्‍चमी।&lt;br&gt;&#xA;आणत्यत्थे च आसीसत्थे अनुत्तकाले पञ्‍चमीविभत्ति होति।&lt;br&gt;&#xA;सतिपि कालाधिकारे पुन कालग्गहणेन विधिनिमन्तनाज्झेसनानुमतिपत्थनापत्तकालादीसु च पञ्‍चमी। आणापनमाणत्ति, आसीसनमासिट्ठो, सो च इट्ठस्स असम्पत्तस्स अत्थस्स पत्थनं, तस्मिं आणत्यासिट्ठे। अनु समीपे उत्तकालो अनुत्तकालो, पच्‍चुप्पन्‍नकालोति अत्थो, न उत्तकालोति वा अनुत्तकालो, तस्मिं अनुत्तकाले, कालमनामसित्वा होतीति अत्थो।&lt;br&gt;&#xA;तत्थ आसीसनत्थे भूधातुतो पञ्‍चमीपरस्सपदपठमपुरिसेकवचनं तु, अप्पच्‍चयवुद्धिअवादेसा। सो सुखी भवतु, ते सुखिता भवन्तु।&lt;br&gt;&#xA;विपरिणामेन ‘‘अकारतो’’ति वत्तते।&lt;br&gt;&#xA;४५२. हिलोपं वा।&lt;br&gt;&#xA;अकारतो परो हिविभत्ति लोपमापज्‍जते वा। त्वं सुखी भव, भवाहि वा, हिम्हि दीघो। तुम्हे सुखिता भवथ। अहं सुखी भवामि, मयं सुखिनो भवाम।&lt;br&gt;&#xA;अत्तनोपदे सो सुखी भवतं, ते सुखिता भवन्तं। त्वं सुखी भवस्सु, तुम्हे सुखिता भवव्हो। अहं सुखी भवे, मयं सुखिता भवामसे।&lt;br&gt;&#xA;कम्मनि अनुभूयतं तया, अनुभूयन्तं। अनुभूयस्सु, अनुभूयव्हो। अनुभूये, अनुभूयामसे। परस्सपदत्ते अनुभूय्यतु, अनुभूय्यन्तु। अनुभूयतु, अनुभूयन्तु वा, अनुभूय्याहि इच्‍चादि। भावे भूयतं।&lt;br&gt;&#xA;आणत्तियं कत्तरि देवदत्तो दानि ओदनं पचतु, पचन्तु। पच, पचाहि, पचथ। पचामि, पचाम। पचतं, पचन्तं। पचस्सु, पचव्हो। पचे, पचामसे।&lt;br&gt;&#xA;कम्मनि यप्पच्‍चयचवग्गादि, पच्‍चतं ओदनो देवदत्तेन, पच्‍चन्तं। पच्‍चस्सु, पच्‍चव्हो। पच्‍चे, पच्‍चामसे। परस्सपदत्ते पच्‍चतु, पच्‍चन्तु। पच्‍च, पच्‍चाहि, पच्‍चथ। पच्‍चामि, पच्‍चाम।&lt;br&gt;&#xA;तथा सो गामं गच्छतु, गच्छन्तु। गच्छ, गच्छाहि, गच्छथ। गच्छामि, गच्छाम। गमेतु, गमेन्तु। गम, गमाहि, गमेथ। गमेमि, गमेम। गच्छतं, गच्छन्तं। गच्छस्सु, गच्छव्हो। गच्छे, गच्छामसे। घम्मादेसे घम्मतु, घम्मन्तु इच्‍चादि।&lt;br&gt;&#xA;कम्मनि गच्छीयतं, गच्छीयतु, गमीयतं, गमीयतु, गम्मतं, गम्मतु इच्‍चादि।&lt;br&gt;&#xA;विधिम्हि इध पब्बतो होतु, अयं पासादो सुवण्णमयो होतूतिआदि।&lt;br&gt;&#xA;निमन्तने अधिवासेतु मे भन्ते भगवा भोजनं, इध निसीदतु भवं।&lt;br&gt;&#xA;अज्झेसने देसेतु भन्ते भगवा धम्मं।&lt;br&gt;&#xA;अनुमतियं पुच्छतु भवं पञ्हं, पविसतु भवं, एत्थ निसीदतु।&lt;br&gt;&#xA;पत्थना याचना, ददाहि मे गामवरानि पञ्‍च, एकं मे नयनं देहि।&lt;br&gt;&#xA;पत्तकाले सम्पत्तो ते कालो कटकरणे, कटं करोतु भवं इच्‍चादि।&lt;br&gt;&#xA;पञ्‍चमीविभत्ति।&lt;br&gt;&#xA;४५३. सत्तमी एय्य एय्युं, एय्यासि एय्याथ, एय्यामिएय्याम, एथ एरं, एथो एय्याव्हो, एय्यंएय्याम्हे।&lt;br&gt;&#xA;एय्यादयो द्वादस सत्तमीसञ्‍ञा होन्ति।&lt;br&gt;&#xA;‘‘अनुत्तकाले’’ति वत्तते।&lt;br&gt;&#xA;४५४. अनुमतिपरिकप्पत्थेसु सत्तमी।&lt;br&gt;&#xA;अनुमत्यत्थे च परिकप्पत्थे च अनुत्तकाले सत्तमीविभत्ति होति।&lt;br&gt;&#xA;अत्थग्गहणेन विधिनिमन्तनादीसु च सत्तमी। कत्तुमिच्छतो परस्स अनुजाननं अनुमति, परिकप्पनं परिकप्पो, ‘‘यदि नाम भवेय्या’’ति सल्‍लक्खणं निरूपनं, हेतुक्रियाय सम्भवे फलक्रियाय सम्भवपरिकप्पो च।&lt;br&gt;&#xA;तत्थ परिकप्पे सत्तमीपरस्सपदपठमपुरिसेकवचनं एय्य, अप्पच्‍चयवुद्धादि पुरिमसमं, ‘‘क्‍वचि धातु विभत्ती’’तिआदिना एय्य एय्यासि एय्यामि एय्यंइच्‍चेतेसं विकप्पेन एकारादेसो। सो दानि किं नु खो भवे, यदि सो पठमवये पब्बजेय्य, अरहा भवेय्य, सचे सङ्खारा निच्‍चा भवेय्युं, न निरुज्झेय्युं। यदि त्वं भवेय्यासि, तुम्हे भवेय्याथ। कथमहं देवो भवेय्यामि, किं नु खो मयं भवेय्याम। तथा भवेथ, भवेरं। भवेथो, भवेय्याव्हो।&lt;br&gt;&#xA;पत्थने तु अहं सुखी भवे, बुद्धो भवेय्यं, भवेय्याम्हे।&lt;br&gt;&#xA;कम्मनि सुखं तया अनुभूयेथ, अनुभूयेरं। अनुभूयेथो, अनुभूयेय्याव्हो। अनुभूये, अनुभूयेय्यं, अनुभूयेय्याम्हे। परस्सपदत्ते अनुभूयेय्य, अनुभूयेय्युं। अनुभूयेय्यासि इच्‍चादि। भावे भूयेथ।&lt;br&gt;&#xA;विधिम्हि सो ओदनं पचे, पचेय्य, पचेय्युं। त्वं पचे, पचेय्यासि, तुम्हे पचेय्याथ। अहं पचे, पचेय्यामि, मयं पचेय्याम। पचेथ, पचेरं। पचेथो, पचेय्याव्हो। पचे, पचेय्यं, पचेय्याम्हे।&lt;br&gt;&#xA;कम्मनि पच्‍चेथ, पच्‍चेरं। पच्‍चेथो, पच्‍चेय्याव्हो। पच्‍चे, पच्‍चेय्यं, पच्‍चेय्याम्हे। परस्सपदत्ते पच्‍चे, पच्‍चेय्य, पच्‍चेय्युं। पच्‍चेय्यासि इच्‍चादि।&lt;br&gt;&#xA;अनुमतियं सो गामं गच्छे, गच्छेय्य, ‘‘क्‍वचि धातू’’तिआदिना एय्युस्स उं वा, गच्छुं, गच्छेय्युं। त्वं गच्छे, गच्छेय्यासि, गच्छेय्याथ। गच्छे, गच्छेय्यामि, गच्छेय्याम। गमे, गमेय्य, गमुं, गमेय्युं। गमे, गमेय्यासि, गमेय्याथ। गमे, गमेय्यामि, गमेय्याम। गच्छेथ, गच्छेरं। गच्छेथो, गच्छेय्याव्हो। गच्छे, गच्छेय्यं, गच्छेय्याम्हे। गमेथ, गमेरं इच्‍चादि।&lt;br&gt;&#xA;कम्मनि गच्छीयेथ, गमीयेथ, गच्छीयेरं, गमीयेरं इच्‍चादि। परस्सपदत्ते गच्छीयेय्य, गमीयेय्य, गम्मेय्य, गम्मेय्युं इच्‍चादि। तथा घम्मे, घम्मेय्य, घम्मेय्युं इच्‍चादि।&lt;br&gt;&#xA;सत्तमीविभत्ति।&lt;br&gt;&#xA;पच्‍चुप्पन्‍नाणत्तिपरिकप्पकालिकविभत्तिनयो।&lt;br&gt;&#xA;४५५. हिय्यत्तनी आऊ, ओत्थ, अंम्हा, त्थत्थुं, सेव्हं, इंम्हसे।&lt;br&gt;&#xA;आआदयो द्वादस हिय्यत्तनीसञ्‍ञा होन्ति।&lt;br&gt;&#xA;‘‘अप्पच्‍चक्खे, अतीते’’ति च वत्तते।&lt;br&gt;&#xA;४५६. हिय्योपभुति पच्‍चक्खे हिय्यत्तनी।&lt;br&gt;&#xA;हिय्योपभुति अतीते काले पच्‍चक्खे वा अप्पच्‍चक्खे वा हिय्यत्तनीविभत्ति होतीति हिय्यत्तनीपरस्सपदपठमपुरिसेकवचनं आ।&lt;br&gt;&#xA;‘‘क्‍वचि धातु’’इच्‍चादितो ‘‘क्‍वचि, धातून’’न्ति च वत्तते।&lt;br&gt;&#xA;४५७. अकारागमो हिय्यत्तनी अज्‍जतनीकालातिपत्तीसु।&lt;br&gt;&#xA;क्‍वचि धातूनमादिम्हि अकारागमो होति हिय्यत्तनीअज्‍जतनीकालातिपत्तिइच्‍चेतासु तीसु विभत्तीसु। कथमयमकारागमो धात्वादिम्हीति चे?&lt;br&gt;&#xA;सतिस्सरेपि धात्वन्ते, पुनकारागमस्सिध।&lt;br&gt;&#xA;निरत्थत्ता पयोगानु रोधा धात्वादितो अयं॥&lt;br&gt;&#xA;अप्पच्‍चयवुद्धिअवादेससरलोपादि वुत्तनयमेव।&lt;br&gt;&#xA;अभवा, अभवू। अभवो, ‘‘क्‍वचि धातू’’तिआदिना ओकारस्स अआदेसो वा, अभव, अभवत्थ। अभवं, अभवम्हा। अभवत्थ, अभवत्थुं। अभवसे, अभवव्हं। अभविं, अभवम्हसे।&lt;br&gt;&#xA;कम्मनि यप्पच्‍चयो, तया सुखमन्वभूयत्थ, अकारागमाभावे अनुभूयत्थ, ‘‘क्‍वचि धातू’’तिआदिना त्थस्स थादेसो, अन्वभूयथ, अनुभूयथ, अन्वभूयत्थुं, अनुभूयत्थुं। अन्वभूयसे, अनुभूयसे, अन्वभूयव्हं, अनुभूयव्हं। अन्वभूयिं, अनुभूयिं, अन्वभूयम्हसे, अनुभूयम्हसे। परस्सपदत्ते अन्वभूया, अनुभूया इच्‍चादि। भावे अन्वभूयत्थ।&lt;br&gt;&#xA;तथा सो ओदनं अपचा, पचा, अपचू, पचू। अपचो, पचो, अपचत्थ, पचत्थ। अपचं, पचं, अपचम्हा, पचम्हा। अपचत्थ, पचत्थ, अपचत्थु, पचत्थुं। अपचसे, पचसे, अपचव्हं, पचव्हं। अपचिं, पचिं, अपचम्हसे, पचम्हसे।&lt;br&gt;&#xA;कम्मनि अपच्‍चथ, अपच्‍चत्थ, अपच्‍चत्थुं। अपच्‍चसे, अपच्‍चव्हं। अपच्‍चिं, अपच्‍चम्हसे। अपच्‍चा, अपच्‍चू इच्‍चादि।&lt;br&gt;&#xA;तथा अगच्छा, अगच्छू। अगच्छो, अगच्छ, अगच्छत्थ। अगच्छं, अगच्छम्हा। अगच्छत्थ, अगच्छत्थुं। अगच्छसे, अगच्छव्हं। अगच्छिं, अगच्छम्हसे। अगमा, अगमू। अगमो, अगम, अगमत्थ। अगमं, अगमम्हा। अगमत्थ, अगमत्थुं। अगमसे, अगमव्हं। अगमिं, अगमम्हसे।&lt;br&gt;&#xA;कम्मनि अगच्छीयत्थ, गच्छीयत्थ, अगमीयत्थ, गमीयत्थ, अगच्छीयत्थुं, गच्छीयत्थुं, अगमीयत्थुं, गमीयत्थुं इच्‍चादि। तथा अघम्मा, अघम्मू इच्‍चादि।&lt;br&gt;&#xA;हिय्यत्तनीविभत्ति।&lt;br&gt;&#xA;४५८. हिय्यत्तनी सत्तमी पञ्‍चमी वत्तमाना सब्बधातुकं।&lt;br&gt;&#xA;हिय्यत्तनादयो चतस्सो विभत्तियो सब्बधातुकसञ्‍ञा होन्तीति हिय्यत्तनादीनं सब्बधातुकसञ्‍ञत्ता ‘‘इकारागमो असब्बधातुकम्ही’’ति वुत्तो इकारागमो न भवति।&lt;br&gt;&#xA;सब्बधातुकं।&lt;br&gt;&#xA;४५९. परोक्खा अ उ, ए त्थ, अं म्ह, त्थ रे, थो व्हो, इंम्हे।&lt;br&gt;&#xA;अआदयो द्वादस परोक्खासञ्‍ञा होन्ति। अक्खानं इन्द्रियानं परं परोक्खा, तद्दीपकत्ता अयं विभत्ति परोक्खाति वुच्‍चति।&lt;br&gt;&#xA;४६०. अपच्‍चक्खे परोक्खातीते।&lt;br&gt;&#xA;अपच्‍चक्खे वत्तुनो इन्द्रियाविसयभूते अतीते काले परोक्खाविभत्ति होति। अतिक्‍कम्म इतोति अतीतो, हुत्वा अतिक्‍कन्तोति अत्थो।&lt;br&gt;&#xA;हेट्ठा वुत्तनयेन परोक्खापरस्सपदपठमपुरिसेकवचनं अ। ‘‘भू अ’’इतीध –&lt;br&gt;&#xA;विपरिणामेन ‘‘धातून’’न्ति वत्तते।&lt;br&gt;&#xA;४६१. क्‍वचादिवण्णानमेकस्सरानं द्वेभावो।&lt;br&gt;&#xA;धातूनमादिभूतानं वण्णानमेकस्सरानं क्‍वचि द्वेभावो होति। ववत्थितविभासत्थोयं क्‍वचिसद्दो, तेन –&lt;br&gt;&#xA;ख छ सेसु परोक्खायं, द्वेभावो सब्बधातुनं।&lt;br&gt;&#xA;अप्पच्‍चये जुहोत्यादि-स्सपि किच्‍चादिके क्‍वचि॥&lt;br&gt;&#xA;‘‘भू भू अ’’इतीध –&lt;br&gt;&#xA;४६२. पुब्बोब्भासो।&lt;br&gt;&#xA;द्वेभूतस्स धातुस्स यो पुब्बो अवयवो, सो अब्भाससञ्‍ञो होतीति अब्भाससञ्‍ञा।&lt;br&gt;&#xA;अब्भासग्गहणमनुवत्तते।&lt;br&gt;&#xA;४६३. अन्तस्सिवण्णाकारो वा।&lt;br&gt;&#xA;अब्भासस्स अन्तस्स इवण्णो होति वा, अकारो च। ववत्थितविभासत्थोयं वासद्दो। तेन –&lt;br&gt;&#xA;ख छ सेसु अवण्णस्स,&lt;br&gt;&#xA;इकारो सगुपुस्स ई।&lt;br&gt;&#xA;वास्स भूस्स परोक्खायं,&lt;br&gt;&#xA;अकारो नापरस्सिमेति॥&lt;br&gt;&#xA;ऊकारस्स अकारो।&lt;br&gt;&#xA;४६४. दुतियचतुत्थानं पठमततिया।&lt;br&gt;&#xA;अब्भासगतानं दुतियचतुत्थानं वग्गब्यञ्‍जनानं यथाक्‍कमं पठमततिया होन्तीति भकारस्स बकारो।&lt;br&gt;&#xA;४६५. ब्रूभूनमाहभूवा परोक्खायं।&lt;br&gt;&#xA;ब्रूभूइच्‍चेतेसं धातूनं आहभूवइच्‍चेते आदेसा होन्ति परोक्खाविभत्तियन्ति भूसद्दस्स भूवआदेसो, ‘‘सरलोपो मादेसप्पच्‍चयादिम्ही’’तिआदिना सरलोपादि, सो किर राजा बभूव, ते किर बभूवु। त्वं किर बभूवे।&lt;br&gt;&#xA;‘‘धातूही’’ति वत्तते, सीहगतिया क्‍वचिग्गहणञ्‍च।&lt;br&gt;&#xA;४६६. इकारागमो असब्बधातुकम्हि।&lt;br&gt;&#xA;सब्बस्मिं असब्बधातुकम्हि परे क्‍वचि धातूहि परो इकारागमो होति।&lt;br&gt;&#xA;असब्बधातुके ब्यञ्‍ज-नादिम्हे वायमागमो।&lt;br&gt;&#xA;क्‍वचाधिकारतो ब्यञ्‍ज-नादोपि क्‍वचि नो सिया॥&lt;br&gt;&#xA;एत्थ च ‘‘न सब्बधातुकं असब्बधातुक’’मिति कत्वा ‘‘हिय्यत्तनी सत्तमी पञ्‍चमी वत्तमाना सब्बधातुक’’न्ति हिय्यत्तनीआदीनं सब्बधातुकसञ्‍ञाय वुत्तत्ता तदञ्‍ञा चतस्सो विभत्तियो असब्बधातुकन्ति वुच्‍चति।&lt;br&gt;&#xA;तुम्हे किर बभूवित्थ। अहं किर बभूवं, मयं किर बभूविम्ह। अत्तनोपदे सो बभूवित्थ, बभूविरे। बभूवित्थो, बभूविव्हो। बभूविं, बभूविम्हे।&lt;br&gt;&#xA;कम्मनि अत्तनोपदे ईकारागमयप्पच्‍चयिकारागमा, अनुबभूवीयित्थ, यप्पच्‍चयस्स असब्बधातुकम्हि ‘‘क्‍वचि धातू’’तिआदिना लोपे कते इवण्णागमो न भवति, तया किर अनुबभूवित्थ, अनुबभूविरे इच्‍चादि। भावे बभूवीयित्थ, बभूवित्थ वा।&lt;br&gt;&#xA;तथा पपच, पपचू। पपचे, पपचित्थ। पपचं, पपचिम्ह। पपचित्थ, पपचिरे। पपचित्थो, पपचिव्हो। पपचिं, पपचिम्हे।&lt;br&gt;&#xA;कम्मनि पपच्‍चित्थ, पपच्‍चिरे इच्‍चादि। तथा अपच्‍च, अपच्‍चू इच्‍चादि।&lt;br&gt;&#xA;गमिम्हि ‘‘क्‍वचादिवण्णान’’न्तिआदिना द्वेभावो, ‘‘पुब्बोब्भासो’’ति अब्भाससञ्‍ञा।&lt;br&gt;&#xA;‘‘अब्भासे’’ति वत्तते।&lt;br&gt;&#xA;४६७. कवग्गस्स चवग्गो।&lt;br&gt;&#xA;अब्भासे वत्तमानस्स कवग्गस्स चवग्गो होतीति वकारस्स जकारो, ‘‘क्‍वचि धातू’’तिआदिना अनब्भासस्स पठमपुरिसेकवचनम्हि दीघो। सो गामं जगाम किर, जगम वा, जगमु। जगमे, जगमित्थ। जगमं, जगमिम्ह। जगमित्थ, जगमिरे। जगमित्थो, जगमिव्हो। जगमिं, जगमिम्हे।&lt;br&gt;&#xA;कम्मनि जगमीयित्थ, जगमित्थ वा इच्‍चादि।&lt;br&gt;&#xA;परोक्खाविभत्ति।&lt;br&gt;&#xA;४६८. अज्‍जतनी ई उं, ओ त्थ, इं म्हा, आ ऊ, से व्हं, अम्हे।&lt;br&gt;&#xA;ईआदयो द्वादस अज्‍जतनीसञ्‍ञा होन्ति। अज्‍ज भवो अज्‍जतनो, तद्दीपकत्ता अयं विभत्ति अज्‍जतनीति वुच्‍चति।&lt;br&gt;&#xA;‘‘अपच्‍चक्खे, अतीते, पच्‍चक्खे’’ति च वत्तते।&lt;br&gt;&#xA;४६९. समीपेज्‍जतनी।&lt;br&gt;&#xA;समीपे समीपतो पट्ठाय अज्‍जप्पभुति अतीते काले पच्‍चक्खे च अपच्‍चक्खे च अज्‍जतनीविभत्ति होतीति अज्‍जतनीपरस्सपदपठमपुरिसेकवचनं ई।&lt;br&gt;&#xA;पुरे विय अकारागमो, वुद्धादि च, ‘‘क्‍वचि धातुविभत्ती’’तिआदिना ईम्हादिविभत्तीनं क्‍वचि रस्सत्तं, ओआअवचनानं इत्थअमादेसा च, सरलोपादि, सो अभवि, अभवी वा, अकारागमाभावे भवि।&lt;br&gt;&#xA;मण्डूकगतिया ‘‘वा’’ति वत्तते।&lt;br&gt;&#xA;४७०. सब्बतो उं इं सु।&lt;br&gt;&#xA;सब्बेहि धातूहि उंविभत्तिस्स इंस्वादेसो होति वा।&lt;br&gt;&#xA;ते अभविंसु, भविंसु वा, अभवुं, भवुं वा। त्वं अभवि, भवि वा, अभवो, भवो वा, तुम्हे अभवित्थ, भवित्थ वा, इकारागमो। अहं अभविं, भविं वा, मयं अभविम्ह, भविम्ह वा, अभविम्हा, भविम्हा वा। सो अभवित्थ, भवित्थ वा, अभवा, भवा वा, अभवू, भवू वा। अभविसे, भविसे वा, अभविव्हं, भविव्हं वा। अभवं , भवं वा, अभव, भव वा, अभविम्हे, भविम्हे वा।&lt;br&gt;&#xA;कम्मनि यप्पच्‍चयलोपे वुद्धिअवादेसादि, सुखं तया अनुभवित्थ, अन्वभूयित्थ, अनुभूयित्थ वा इच्‍चादि। परस्सपदत्ते तया अन्वभूयि, अनुभूयि, अन्वभूयी, अनुभूयी वा, अन्वभूयिंसु, अनुभूयिंसु, अन्वभूयुं, अनुभूयुं। त्वं अन्वभूयि, अनुभूयि, तुम्हे अन्वभूयित्थ, अनुभूयित्थ। अहं अन्वभूयिं, अनुभूयिं, मयं अन्वभूयिम्ह, अनुभूयिम्ह, अन्वभूयिम्हा, अनुभूयिम्हा वा। भावे अभवित्थ, अभूयित्थ तया।&lt;br&gt;&#xA;सो अपचि, पचि, अपची, पची वा, ते अपचिंसु, पचिंसु, अपचुं, पचुं। त्वं अपचि, पचि, अपचो, पचो वा, तुम्हे अपचित्थ, पचित्थ। अहं अपचिं, पचिं, मयं अपचिम्ह, पचिम्ह, अपचिम्हा, पचिम्हा वा। सो अपचित्थ, पचित्थ, अपचा, पचा वा, अपचू, पचू। अपचिसे, अपचिव्हं। अपचं, पचं, अपच, पच वा, अपचिम्हे, पचिम्हे।&lt;br&gt;&#xA;कम्मनि अपच्‍चित्थ, पच्‍चित्थ इच्‍चादि। परस्सपदत्ते अपच्‍चि, पच्‍चि, अपच्‍ची, पच्‍ची वा, अपच्‍चिंसु, पच्‍चिंसु, अपच्‍चुं, पच्‍चुं। अपच्‍चि, पच्‍चि, अपच्‍चो, पच्‍चो वा, अपच्‍चित्थ, पच्‍चित्थ। अपच्‍चिं, पच्‍चिं, अपच्‍चिम्ह, पच्‍चिम्ह, अपच्‍चिम्हा, पच्‍चिम्हा वा।&lt;br&gt;&#xA;सो गामं अगच्छी, गच्छी, अगच्छि, गच्छि वा, ते अगच्छिंसु, गच्छिंसु, अगच्छुं, गच्छुं। त्वं अगच्छि, गच्छि, अगच्छो, गच्छो वा, तुम्हे अगच्छित्थ, गच्छित्थ। अहं अगच्छिं, गच्छिं, मयं अगच्छिम्ह, गच्छिम्ह, अगच्छिम्हा, गच्छिम्हा वा।&lt;br&gt;&#xA;‘‘क्‍वचि धातू’’तिआदिना अज्‍जतनिम्हि गमिस्स च्छस्स क्‍वचि ञ्छादेसो, अगञ्छि, गञ्छि, अगञ्छी, गञ्छी वा, ते अगञ्छिंसु , गञ्छिंसु, अगञ्छुं, गञ्छुं। त्वं अगञ्छि, गञ्छि, अगञ्छो, गञ्छो वा, तुम्हे अगञ्छित्थ, गञ्छित्थ। अहं अगञ्छिं, गञ्छिं, मयं अगञ्छिम्ह, गञ्छिम्ह, अगञ्छिम्हा, गञ्छिम्हा वा।&lt;br&gt;&#xA;च्छादेसाभावे सो अगमि, गमि, अगमी, गमी वा, ‘‘करस्स कासत्तमज्‍जतनिम्ही’’ति एत्थ भावनिद्देसेन, ‘‘सत्तमज्‍जतनिम्ही’’ति योगविभागेन वा सागमे ‘‘क्‍वचि धातू’’तिआदिना ब्यञ्‍जनतो आकारागमो, अगमासि, उंवचनस्स क्‍वचि अंस्वादेसो, उचागमो त्थम्हेसु क्‍वचि, अगमिंसु, गमिंसु, अगमंसु, गमंसु, अगमुं, गमुं, त्वं अगमि, गमि, अगमो, गमो वा, अगमित्थ, गमित्थ, अगमुत्थ, गमुत्थ। अहं अगमिं, गमिं, अगमिम्ह, गमिम्ह, अगमुम्ह, गमुम्ह, अगमिम्हा, गमिम्हा वा।&lt;br&gt;&#xA;‘‘क्‍वचि धातू’’तिआदिना गमिस्स अज्‍जतनिम्हि गादेसो च, सो अज्झगा, परलोपो, ते अज्झगुं। त्वं अज्झगो, तुम्हे अज्झगुत्थ। अहं अज्झगिं, मयं अज्झगुम्ह।&lt;br&gt;&#xA;अत्तनोपदे सो अगच्छित्थ, गच्छित्थ, अगञ्छित्थ, गञ्छित्थ इच्‍चादि। च्छादेसाभावे सो अगमित्थ, गमित्थ, अगमा, गमा, ते अगमू, गमू, अज्झगू, अगू। त्वं अगमिसे, गमिसे, अगमिव्हं, गमिव्हं। अहं अगमं, गमं, अगम, गम, अज्झगं वा, अगमिम्हे, गमिम्हे।&lt;br&gt;&#xA;कम्मे गामो अगच्छीयित्थ तेन, गच्छीयित्थ, अगञ्छियित्थ, गञ्छियित्थ, अगमीयित्थ, गमीयित्थ, अगमित्थ, गमित्थ इच्‍चादि। परस्सपदत्ते अगच्छीयि, गच्छीयि वा, अगमीयि, गमीयि वा, अगच्छीयुं, अगमीयुं वा। तथा अघम्मीयि, अघम्मीयिंसु इच्‍चादि।&lt;br&gt;&#xA;‘‘हिय्यत्तनी, अज्‍जतनी’’ति च वत्तते।&lt;br&gt;&#xA;४७१. मायोगे सब्बकाले च।&lt;br&gt;&#xA;यदामायोगो, तदा हिय्यत्तनज्‍जतनीविभत्तियो सब्बकालेपि होन्ति, चसद्देन पञ्‍चमी च। मा भवति, मा भवा, मा भविस्सतीति वा अत्थे हिय्यत्तनज्‍जतनीपञ्‍चमी विभत्तियो, सेसं नेय्यं, सो मा भवा, मा भवी, मा ते भवन्त्वन्तराया। मा पचा, मा पची, मा पचतु। मा गच्छा, मा गच्छी, मा गच्छतु। मा कञ्‍चि पापमागमा, मा अगमि, मा गमा, मा गमी, मा गमेतु। त्वं मा गच्छो, मा गच्छि, मा गच्छाहि इच्‍चादि।&lt;br&gt;&#xA;अतीतकालिकविभत्ति।&lt;br&gt;&#xA;४७२. भविस्सन्ती स्सति स्सन्ति, स्ससि स्सथ, स्सामिस्साम, स्सते स्सन्ते, स्ससे स्सव्हे, स्संस्साम्हे।&lt;br&gt;&#xA;स्सत्यादीनं द्वादसन्‍नं वचनानं भविस्सन्तीसञ्‍ञा होति। भविस्सतीति भविस्सन्तो, तंकालदीपकत्ता अयं विभत्ति भविस्सन्तीति वुच्‍चति।&lt;br&gt;&#xA;४७३. अनागते भविस्सन्ती।&lt;br&gt;&#xA;अनागते काले भविस्सन्तीविभत्ति होति।&lt;br&gt;&#xA;अतीतेपि भविस्सन्ती, तंकालवचनिच्छया।&lt;br&gt;&#xA;‘‘अनेकजातिसंसारं, सन्धाविस्स’’न्तिआदिसु॥&lt;br&gt;&#xA;न आगतो अनागतो, पच्‍चयसामग्गियं सति आयतिं उप्पज्‍जनारहोति अत्थो, इकारागमो, वुद्धिअवादेसा, सरलोपादि च।&lt;br&gt;&#xA;भविस्सति, भविस्सन्ति। भविस्ससि, भविस्सथ। भविस्सामि, भविस्साम। भविस्सते, भविस्सन्ते। भविस्ससे, भविस्सव्हे। भविस्सं, भविस्साम्हे।&lt;br&gt;&#xA;कम्मे यप्पच्‍चयलोपो, सुखं तया अनुभविस्सते, अनुभविस्सन्ते। अनुभविस्ससे, अनुभविस्सव्हे। अनुभविस्सं, अनुभविस्साम्हे। परस्सपदत्ते अनुभविस्सति देवदत्तेन, अनुभविस्सन्ति इच्‍चादि। भावे भविस्सते तेन, यप्पच्‍चयलोपाभावे अनुभूयिस्सते, अनुभूयिस्सन्ते इच्‍चादि। भावे भूयिस्सते।&lt;br&gt;&#xA;तथा पचिस्सति, पचिस्सन्ति। पचिस्ससि, पचिस्सथ। पचिस्सामि, पचिस्साम। पचिस्सते, पचिस्सन्ते। पचिस्ससे, पचिस्सव्हे। पचिस्सं, पचिस्साम्हे।&lt;br&gt;&#xA;कम्मे पच्‍चिस्सते ओदनो देवदत्तेन, पच्‍चिस्सन्ते इच्‍चादि। परस्सपदत्ते पच्‍चिस्सति, पच्‍चिस्सन्ति। पच्‍चिस्ससि, पच्‍चिस्सथ। पच्‍चिस्सामि, पच्‍चिस्साम।&lt;br&gt;&#xA;गच्छिस्सति, गच्छिस्सन्ति। गच्छिस्ससि, गच्छिस्सथ। गच्छिस्सामि, गच्छिस्साम। गच्छिस्सते, गच्छिस्सन्ते। गच्छिस्ससे, गच्छिस्सव्हे। गच्छिस्सं, गच्छिस्साम्हे। सो सग्गं गमिस्सति, गमिस्सन्ति। गमिस्ससि, गमिस्सथ। गमिस्सामि, गमिस्साम इच्‍चादि।&lt;br&gt;&#xA;कम्मे गच्छीयिस्सते, गच्छीयिस्सन्ते। गच्छीयिस्सति, गच्छीयिस्सन्ति वा, गमीयिस्सते, गमीयिस्सन्ते। गमीयिस्सति, गमीयिस्सन्ति वा इच्‍चादि। यप्पच्‍चयलोपे गमिस्सते , गमिस्सन्ते। गमिस्सति, गमिस्सन्ति वा। तथा घम्मिस्सति, घम्मिस्सन्ति इच्‍चादि।&lt;br&gt;&#xA;भविस्सन्तीविभत्ति।&lt;br&gt;&#xA;४८४. कालातिपत्ति स्सा स्संसु, स्से स्सथ, स्संस्साम्हा, स्सथ स्सिसु, स्ससे स्सव्हे, स्सिंस्साम्हसे।&lt;br&gt;&#xA;स्सादीनं द्वादसन्‍नं कालातिपत्तिसञ्‍ञा होति। कालस्स अतिपतनं कालातिपत्ति, सा पन विरुद्धपच्‍चयूपनिपाततो, कारणवेकल्‍लतो वा क्रियाय अनभिनिब्बत्ति, तद्दीपकत्ता अयं विभत्ति कालातिपत्तीति वुच्‍चति।&lt;br&gt;&#xA;४७५. क्रियातिपन्‍नेतीते कालातिपत्ति।&lt;br&gt;&#xA;क्रियातिपन्‍नमत्ते अतीते काले कालातिपत्तिविभत्ति होति। क्रियाय अतिपतनं क्रियातिपन्‍नं, तं पन साधकसत्तिविरहेन क्रियाय अच्‍चन्तानुप्पत्ति। एत्थ च किञ्‍चापि न क्रिया अतीतसद्देन वोहरितब्बा, तथापि तक्‍किरियुप्पत्तिप्पटिबन्धकरक्रियाय कालभेदेन अतीतवोहारो लब्भतेवाति दट्ठब्बं।&lt;br&gt;&#xA;कालातिपत्तिपरस्सपदपठमपुरिसेकवचनं स्सा, अकारिकारागमा, वुद्धिअवादेसा च, ‘‘क्‍वचि धातू’’तिआदिना स्सा स्साम्हाविभत्तीनं क्‍वचि रस्सत्तं, स्सेवचनस्स च अत्तं।&lt;br&gt;&#xA;सो चे पठमवये पब्बज्‍जं अलभिस्स, अरहा अभविस्स, भविस्स, अभविस्सा, भविस्सावा, ते चे तं अलभिस्संसु, अरहन्तो अभविस्संसु, भविस्संसु। एवं त्वं अभविस्स, भविस्स, अभविस्से वा, तुम्हे अभविस्सथ, भविस्सथ। अहं अभविस्सं, भविस्सं, मयं अभविस्सम्ह, भविस्सम्ह, अभविस्साम्हा, भविस्साम्हा वा। सो अभविस्सथ, अभविस्सिसु। अभविस्ससे, अभविस्सव्हे। अभविस्सिं, अभविस्साम्हसे।&lt;br&gt;&#xA;कम्मे अन्वभविस्सथ, अन्वभविस्सिसु। अन्वभूयिस्सथ वा इच्‍चादि। परस्सपदत्ते अन्वभविस्स, अन्वभविस्संसु। अन्वभूयिस्स वा इच्‍चादि। भावे अभविस्सथ देवदत्तेन, अभूयिस्सथ।&lt;br&gt;&#xA;तथा सो चे तं धनं अलभिस्स, ओदनं अपचिस्स, पचिस्स, अपचिस्सा, पचिस्सा वा, अपचिस्संसु, पचिस्संसु। अपचिस्स, पचिस्स, अपचिस्से, पचिस्से वा, अपचिस्सथ, पचिस्सथ। अपचिस्सं, पचिस्सं, अपचिस्सम्ह, पचिस्सम्ह, अपचिस्साम्हा, पचिस्साम्हा वा। अपचिस्सथ, पचिस्सथ, अपचिस्सिसु, पचिस्सिसु। अपचिस्ससे, पचिस्ससे, अपचिस्सव्हे, पचिस्सव्हे। अपचिस्सिं, पचिस्सिं, अपचिस्साम्हसे, पचिस्साम्हसे।&lt;br&gt;&#xA;कम्मे अपचिस्सथ ओदनो देवदत्तेन, अपचिस्सिसु। यप्पच्‍चयलोपाभावे अपचीयिस्सथ इच्‍चादि। परस्सपदत्ते अपच्‍चिस्स तेन, पच्‍चिस्स, अपच्‍चिस्सा, पच्‍चिस्सा वा, अपच्‍चिस्संसु, पच्‍चिस्संसु इच्‍चादि।&lt;br&gt;&#xA;सो अगच्छिस्स, गच्छिस्स, अगच्छिस्सा, गच्छिस्सावा, अगच्छिस्संसु, गच्छिस्संसु। त्वं अगच्छिस्स, गच्छिस्स, अगच्छिस्से, गच्छिस्से वा, अगच्छिस्सथ, गच्छिस्सथ। अगच्छिस्सं, गच्छिस्सं, अगच्छिस्सम्ह, गच्छिस्सम्ह, अगच्छिस्साम्हा, गच्छिस्साम्हा वा। अगमिस्स, गमिस्स, अगमिस्सा, गमिस्सा वा, अगमिस्संसु, गमिस्संसु। अगमिस्स, गमिस्स, अगमिस्से वा, अगमिस्सथ, गमिस्सथ। अगमिस्सं , गमिस्सं, अगमिस्सम्ह, गमिस्सम्ह, अगमिस्साम्हा, गमिस्साम्हा वा। अगच्छिस्सथ, गच्छिस्सथ वा इच्‍चादि।&lt;br&gt;&#xA;कम्मे अगच्छीयिस्सथ, अगमीयिस्सथ, अगच्छीयिस्स, अगमीयिस्सइच्‍चादि। तथा अघम्मिस्सा, अघम्मिस्संसु इच्‍चादि।&lt;br&gt;&#xA;कालातिपत्तिविभत्ति।&lt;br&gt;&#xA;पञ्‍चमी सत्तमी वत्त-माना सम्पतिनागते।&lt;br&gt;&#xA;भविस्सन्ती परोक्खादी, चतस्सोतीतकालिका॥&lt;br&gt;&#xA;छकालिकविभत्तिविधानं।&lt;/p&gt;</description>
    </item>
    <item>
      <title>०७. किब्बिधानकण्ड</title>
      <link>https://vishvAsa.github.io/pALi/09_byAkaraNa_gantha-sangaho/05_padarUpasiddhi/07_kibbidhAnakaNDa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/09_byAkaraNa_gantha-sangaho/05_padarUpasiddhi/07_kibbidhAnakaNDa/</guid>
      <description>&lt;p&gt;७. किब्बिधानकण्ड&lt;/p&gt;&#xA;&lt;h2 id=&#34;तकलक&#34;&gt;तेकालिक&lt;/h2&gt;&#xA;&lt;h2 id=&#34;कचचपपचचयनतनय&#34;&gt;किच्‍चप्पच्‍चयन्तनय&lt;/h2&gt;&#xA;&lt;p&gt;अथ धातूहियेव भावकम्मकत्तुकरणादिसाधनसहितं किब्बिधानमारभीयते।&lt;br&gt;&#xA;तत्थ किच्‍चकितकवसेन दुविधा हि पच्‍चया, तेसु किच्‍चसञ्‍ञाय पठमं वुत्तत्ता, किच्‍चानमप्पकत्ता च किच्‍चप्पच्‍चया ताव वुच्‍चन्ते।&lt;br&gt;&#xA;भू सत्तायं, ‘‘भूयते, अभवित्थ, भविस्सते वा देवदत्तेना’’ति विग्गहे –&lt;br&gt;&#xA;‘‘धातुया कम्मादिम्हि णो’’ति इतो ‘‘धातुया’’ति सब्बत्थ पच्‍चयादिविधाने वत्तते, ‘‘परा, पच्‍चया’’ति च अधिकारो।&lt;br&gt;&#xA;५४५. भावकम्मेसु तब्बानीया।&lt;br&gt;&#xA;भावकम्मइच्‍चेतेस्वत्थेसु सब्बधातूहि तब्ब अनीयइच्‍चेते पच्‍चया परा होन्ति। योगविभागेन अञ्‍ञत्थापि।&lt;br&gt;&#xA;तत्थ –&lt;br&gt;&#xA;अकम्मकेहि धातूहि, भावे किच्‍चा भवन्ति ते।&lt;br&gt;&#xA;सकम्मकेहि कम्मत्थे, अरहसक्‍कत्थदीपका॥&lt;br&gt;&#xA;ते च –&lt;br&gt;&#xA;५४६. णादयो तेकालिका।&lt;br&gt;&#xA;तिकाले नियुत्ता तेकालिका, ये इध ततिये धात्वाधिकारे विहिता अनिद्दिट्ठकाला णादयो पच्‍चया, ते तेकालिका होन्तीति परिभासतो कालत्तयेपि होन्ति।&lt;br&gt;&#xA;सीहगतिया ‘‘क्‍वची’’ति वत्तते।&lt;br&gt;&#xA;५४७. यथागममिकारो।&lt;br&gt;&#xA;यथागमं यथापयोगं जिनवचनानुपरोधेन धातूहि परो इकारागमो होति क्‍वचि ब्यञ्‍जनादिकेसु किच्‍चकितकप्पच्‍चयेसु, ‘‘अञ्‍ञेसु चा’’ति वुद्धि, ‘‘ओ अव सरे’’ति अवादेसो, ‘‘नये परं युत्ते’’ति परं नेतब्बं।&lt;br&gt;&#xA;५४८. ते किच्‍चा।&lt;br&gt;&#xA;ये इध वुत्ता तब्बानीयण्य तेय्य रिच्‍चप्पच्‍चया, ते किच्‍चसञ्‍ञा होन्तीति वेदितब्बा। ततो ‘‘अञ्‍ञे किति’’ति वचनतो किच्‍चप्पच्‍चयानमकितकत्ता नामब्यपदेसे असम्पत्ते ‘‘तद्धितसमासकितका नामंवातवेतुनादीसु चा’’ति एत्थ चग्गहणेन नामब्यपदेसो, ततो स्याद्युप्पत्ति। भावे भावस्सेकत्ता एकवचनमेव, ‘‘सि’’न्ति अमादेसो। भवितब्बं भवता पञ्‍ञेन, भवनीयं।&lt;br&gt;&#xA;इध ब्यञ्‍जनादित्ताभावा अनुवत्तितक्‍वचिग्गहणेन इकारागमाभावो। भावे किच्‍चप्पच्‍चयन्ता नपुंसका। कम्मे तिलिङ्गा।&lt;br&gt;&#xA;कम्मनि अभिपुब्बो, अभिभूयते, अभिभूयित्थ, अभिभूयिस्सतेति अभिभवितब्बो कोधो पण्डितेन, अभिभवितब्बा तण्हा, अभिभवितब्बं दुक्खं, एवं अभिभवनीयो, अभिभवनीया, अभिभवनीयं, पुरिस कञ्‍ञा चित्तसद्दनयेन नेतब्बं, एवं सब्बत्थ।&lt;br&gt;&#xA;एत्थ हि –&lt;br&gt;&#xA;तब्बादीहेव कम्मस्स, वुत्तत्ताव पुनत्तना।&lt;br&gt;&#xA;वत्तब्बस्स अभावा न, दुतिया पठमा ततो॥&lt;br&gt;&#xA;आस उपवेसने, आसीयित्थ, आसीयते, आसीयिस्सतेति आसितब्बं तया, आसनीयं। कम्मे उपासितब्बो गरु, उपासनीयो।&lt;br&gt;&#xA;सी सये, असीयित्थ, सीयते, सीयिस्सतेति सयितब्बं भवता, सयनीयं, ‘‘ए अया’’ति अयादेसो, अतिसयितब्बो परो, अतिसयनीयो।&lt;br&gt;&#xA;पद गतिम्हि, उप्पज्‍जित्थ, उप्पज्‍जते, उप्पज्‍जिस्सतेति उप्पज्‍जितब्बं तेन, उप्पज्‍जनीयं, एत्थ च ‘‘कत्तरी’’ति अधिकारं विना ‘‘दिवादितो यो’’ति विनाधिकारयोगविभागेन यप्पच्‍चयो, ‘‘तस्स चवग्गयकार’’इच्‍चादिना चवग्गो, ‘‘परद्वेभावो ठाने’’ति द्विभावो, पटिपज्‍जितब्बो मग्गो, पटिपज्‍जनीयो।&lt;br&gt;&#xA;बुध अवगमने, अबुज्झित्थ, बुज्झते, बुज्झिस्सतेति बुज्झितब्बो धम्मो, बुज्झनीयो।&lt;br&gt;&#xA;सु सवणे, असूयित्थ, सूयते, सूयिस्सतेति सोतब्बो धम्मो, इध यथागमग्गहणेन इकारागमाभावो, सुणितब्बो, ‘‘स्वादितो णु णा उणा चा’’ति विनाधिकारयोगविभागेन णापच्‍चयो, सवणीयो।&lt;br&gt;&#xA;कर करणे, करीयित्थ, करीयति, करीयिस्सतीति अत्थे तब्बा’नीया।&lt;br&gt;&#xA;‘‘अन्तस्स, करस्स, च, तत्त’’न्ति च वत्तते।&lt;br&gt;&#xA;५४९. तुं तु न तब्बेसु वा।&lt;br&gt;&#xA;करइच्‍चेतस्स धातुस्स अन्तभूतस्स रकारस्स तकारत्तं होति वा तुं तु न तब्बइच्‍चेतेसु पच्‍चयेसु परेसु। कत्तब्बो भवता धम्मो, कत्तब्बा पूजा, कत्तब्बं कुसलं, तत्ताभावे ‘‘करोतिस्सा’’ति वत्तमाने ‘‘तवेतुनादीसु का’’ति एत्थ आदिसद्देन तब्बेपि कादेसो, कातब्बं हितं।&lt;br&gt;&#xA;५५०. रहादितो ण।&lt;br&gt;&#xA;रकार हहाराद्यन्तेहि धातूहि परस्स अनानीयादिनकारस्स णकारो होति। आदिसद्देन रमु अपञातादितोपि।&lt;br&gt;&#xA;रहादितो परस्सेत्थ, नकारस्स असम्भवा।&lt;br&gt;&#xA;अनानीयादिनस्सेव, सामथ्यायं णकारता॥&lt;br&gt;&#xA;करणीयो धम्मो, करणारहोति अत्थो, करणीया, करणीयं।&lt;br&gt;&#xA;भर भरणे, भरीयतीति भरितब्बो, भरणीयो।&lt;br&gt;&#xA;गह उपादाने, अगय्हित्थ, गय्हति, गय्हिस्सतीति गहेतब्बो, ‘‘तेसु वुद्धी’’तिआदिना इकारस्सेकारो, सङ्गण्हितब्बो, ‘‘गहादितो प्पण्हा’’ति विनाधिकारयोगविभागेन ण्हापच्‍चयो, हलोपसरलोपादि, सङ्गण्हणीयो, गहणीयो।&lt;br&gt;&#xA;आदिग्गहणेन रमु कीळायं, रमीयित्थ, रमीयति, रमीयिस्सतीति रमितब्बो, रमणीयो विहारो।&lt;br&gt;&#xA;अप पापुणने, उणापच्‍चयो, पापीयतीति पापुणितब्बो, ‘‘गुपादीनञ्‍चा’’ति धात्वन्तस्स लोपो, द्वित्तञ्‍च, पत्तब्बो, पत्तेय्यो, पापुणणीयो, पापणीयो।&lt;br&gt;&#xA;‘‘अन्तस्स, वा’’ति च वत्तते।&lt;br&gt;&#xA;५५१. गम खन हनादीनं तुंतब्बादीसु न।&lt;br&gt;&#xA;गम खन हनइच्‍चेवमादीनं मकार नकारन्तानं धातूनमन्तस्स नकारो होति वा तुं तब्ब तवे तुन त्वानत्वाइच्‍चेवमादीसु तकारादिप्पच्‍चयेसु परेसु। अगच्छीयित्थ, गच्छीयति, गच्छीयिस्सतीति गन्तब्बो मग्गो, गमितब्बं, गमनीयं।&lt;br&gt;&#xA;खनु अवदारणे, अखञ्‍ञित्थ, खञ्‍ञति, खञ्‍ञिस्सतीति खन्तब्बं आवाटं, खनितब्बं, ‘‘क्‍वचि धातू’’तिआदिना खनन्तस्स णत्तञ्‍च, खणितब्बं, खणणीयं, खननीयं वा।&lt;br&gt;&#xA;हन हिंसा गतीसु, अहञ्‍ञित्थ, हञ्‍ञते, हञ्‍ञिस्सतेति हन्तब्बं, हनितब्बं, हननीयं।&lt;br&gt;&#xA;मन ञाणे, अमञ्‍ञित्थ, मञ्‍ञते, मञ्‍ञिस्सतेति मन्तब्बो, मनितब्बो, यप्पच्‍चये चवग्गादि, मञ्‍ञितब्बं, मञ्‍ञनीयं।&lt;br&gt;&#xA;पूज पूजायं, अपूजीयित्थ, पूजीयति, पूजीयिस्सतीति अत्थे तब्बानीया। ‘‘चुरादितो णे णया’’ति अकत्तरिपि णेणया, इकारागमानीयेसु ‘‘सरलोपो’’तिआदिना कारितसरस्स लोपो, पूजेतब्बो, पूजयितब्बो, पूजनीयो भगवा।&lt;br&gt;&#xA;‘‘तब्बानीया’’ति योगविभागेन कत्तुकरणेसुपि, या पापुणने, निय्यातीति निय्यानीको मग्गो। गच्छन्तीति गमनीया भोगा। नह सोचे, नहायति एतेनाति नहानीयं चुण्णं।&lt;br&gt;&#xA;‘‘भावकम्मेसू’’ति अधिकारो।&lt;br&gt;&#xA;५५२. ण्यो च।&lt;br&gt;&#xA;भावकम्मेसु सब्बधातूहि ण्यप्पच्‍चयो होति, चग्गहणेन ‘‘ञातेय्य’’न्तिआदीसु तेय्यप्पच्‍चयो च।&lt;br&gt;&#xA;५५३. कारितं विय णानुबन्धो।&lt;br&gt;&#xA;अनुबन्धो अप्पयोगी, णकारानुबन्धो पच्‍चयो कारितं विय दट्ठब्बोति कारितब्यपदेसो, ‘‘कारितानं णो लोप’’न्ति णलोपो, ‘‘असंयोगन्तस्स वुद्धि कारिते’’ति वुद्धि, इकारागमो, कत्तब्बं कारियं।&lt;br&gt;&#xA;हर हरणे, अहरीयित्थ, हरीयति, हरीयिस्सतीति वा हरितब्बं हारियं।&lt;br&gt;&#xA;भर भरणे, भरितब्बं भारियं।&lt;br&gt;&#xA;लभ लाभे, लभितब्बं लब्भं, ‘‘यवतं तलन’’इच्‍चादिसुत्ते कारग्गहणेन यवतो भकारस्स भकारो, द्वित्तं।&lt;br&gt;&#xA;सास अनुसिट्ठिम्हि, सासितब्बो सिस्सो, ‘‘क्‍वचि धातू’’तिआदिना आकारस्सिकारो।&lt;br&gt;&#xA;वच वियत्तियं वाचायं, ण्यप्पच्‍चयादिम्हि कते ‘‘अन्तानं, णानुबन्धे’’ति च वत्तते।&lt;br&gt;&#xA;५५४. कगा चजानं।&lt;br&gt;&#xA;चजइच्‍चेतेसं धात्वन्तानं ककार गकारादेसा होन्ति णकारानुबन्धे पच्‍चये परेति चस्स कादेसो। वचनीयं वाक्यं।&lt;br&gt;&#xA;भज सेवायं, भजनीयं भाग्यं, जस्स गादेसो।&lt;br&gt;&#xA;चि चये, अचीयित्थ, चीयति, चीयिस्सतीति चेतब्बं चेय्यं, इकारस्सेकारो वुद्धि, यकारस्स द्वित्तं, विनिपुब्बो ‘‘दो धस्स चा’’ति सुत्ते चग्गहणेन चकारस्स छकारो, विनिच्छेय्यं, विनिच्छितब्बं, विनिच्छनीयं। ‘‘कियादितो ना’’ति विनाधिकारयोगविभागेन तब्बानीय तुं तुना दीसु च नापच्‍चयो, विनिच्छिनितब्बं, विनिच्छिननीयं।&lt;br&gt;&#xA;नी पापुणने, अनीयित्थ, नीयति, नीयिस्सतीति नेय्यो, नेय्या, नेय्यं। नेतब्बं।&lt;br&gt;&#xA;ण्यग्गहणं छट्ठीयन्तवसेनानुवत्तते, मण्डूकगतिया अन्तग्गहणञ्‍च ततियन्तवसेन।&lt;br&gt;&#xA;५५५. भूतोब्ब।&lt;br&gt;&#xA;भू इच्‍चेतस्मा परस्स ण्यप्पच्‍चयस्स सह धात्वन्तेन अब्बादेसो होति। भवितब्बो भब्बो, भब्बा, भब्बं।&lt;br&gt;&#xA;‘‘ण्यस्स, अन्तेना’’ति च वत्तते।&lt;br&gt;&#xA;५५६. वद मद गमु युज गरहाकारादीहि ज्‍जम्मग्गय्हेय्यागारो वा।&lt;br&gt;&#xA;वद मद गमु युज गरहइच्‍चेवमादीहि धातूहि, आकारन्तेहि च परस्स ण्यप्पच्‍चयस्स धात्वन्तेन सह यथाक्‍कमं ज्‍ज म्म ग्ग य्ह ए य्यइच्‍चेते आदेसा होन्ति वा, गरस्स च गारादेसो, गरहस्स गरस्सेवायं गारो। ववत्थितविभासत्थोयं वासद्दो।&lt;br&gt;&#xA;वद वियत्तियं वाचायं, अवज्‍जित्थ, वज्‍जति, वज्‍जिस्सतीति वा वज्‍जं वदनीयं, रस्सत्तं। वज्‍जं दोसो।&lt;br&gt;&#xA;मद उम्मादे, अमज्‍जित्थ, मज्‍जते, मज्‍जिस्सति एतेनाति मज्‍जं मदनीयं। मदग्गहणेन करणेपि ण्यप्पच्‍चयो। गमु सप्प गतिम्हि, गन्तब्बं गम्मं।&lt;br&gt;&#xA;युज योगे, अयुज्‍जित्थ, युज्‍जते, युज्‍जिस्सतीति योग्गं, नियोज्‍जो वा।&lt;br&gt;&#xA;गरह निन्दायं, अगरय्हित्थ, गरहीयति, गरहीयिस्सतीति अत्थे ण्यप्पच्‍चयो, तस्सिमिना धात्वन्तेन सह य्हादेसो, गरस्स गारादेसो च, गारय्हो, गारय्हा, गारय्हं, गरहणीयं।&lt;br&gt;&#xA;आदिसद्देन अञ्‍ञेपि दमजहन्ता गय्हन्ते। गद वियत्तियं वाचायं, गज्‍जते, गदनीयं वा गज्‍जं। पद गतिम्हि, पज्‍जनीयं पज्‍जं गाथा। खाद भक्खणे, खज्‍जतेति खज्‍जं खादनीयं। दमु दमने, अदम्मित्थ, दम्मते, दमीयिस्सतीति दम्मो दमनीयो। भुज पालनब्यवहरणेसु, अभुज्‍जित्थ, भुज्‍जति, भुज्‍जिस्सतीति भोग्गं, भोज्‍जं वा, कारग्गहणेन यस्स जकारो। गहेतब्बं गय्हमिच्‍चादि।&lt;br&gt;&#xA;आकारन्ततो पन दा दाने, अदीयित्थ, दीयति, दीयिस्सतीति अत्थे ण्यप्पच्‍चयो, तस्सिमिना धात्वन्तेन आकारेन सह एय्यादेसो, देय्यं, दातब्बं। अनीये ‘‘सरलोपो’’तिआदिना पुब्बसरस्स लोपे सम्पत्ते तत्थेव तुग्गहणेन निसेधेत्वा ‘‘सरा सरे लोप’’न्ति आकारे लुत्ते परसरस्स दीघो, दानीयं।&lt;br&gt;&#xA;पा पाने, अपीयित्थ, पीयति, पीयिस्सतीति पेय्यं, पातब्बं, पानीयं। हा चागे, अहीयित्थ, हीयति, हीयिस्सतीति हेय्यं, हातब्बं, हानीयं। मा माने, अमीयित्थ, मीयति, मीयिस्सतीति मेय्यं, मातब्बं, मिनितब्बं, मेतब्बं वा। ञा अवबोधने, अञ्‍ञायित्थ, ञायति, ञायिस्सतीति ञेय्यं, ञातब्बं, ञातेय्यं। ‘‘ञास्स जा जं ना’’ति जादेसे ‘‘कियादितो ना’’ति विनाधिकारयोगविभागेन नापच्‍चयो, इकारागमो च, जानितब्बं, विजाननीयं। ख्यापकथने, सङ्ख्यातब्बं, सङ्ख्येय्यं इच्‍चादि।&lt;br&gt;&#xA;५५७. करम्हा रिच्‍च।&lt;br&gt;&#xA;करधातुतो रिच्‍चप्पच्‍चयो होति भावकम्मेसु।&lt;br&gt;&#xA;५५८. रम्हि रन्तो रादि नो।&lt;br&gt;&#xA;रकारानुबन्धे पच्‍चये परे सब्बो धात्वन्तो रादि पच्‍चयरकारमरियादो नो होति, लोपमापज्‍जतेति अत्थो। रन्तोति एत्थ रकारो सन्धिजो, कत्तब्बं किच्‍चं। ‘‘रिच्‍चा’’ति योगविभागेन भरादितोपि रिच्‍चप्पच्‍चयो, यथा, भरीयतीति भच्‍चो, सरलोपो। इ गतिम्हि, पति एतब्बो पटिच्‍चो।&lt;br&gt;&#xA;५५९. पेसातिसग्गपत्तकालेसु किच्‍चा।&lt;br&gt;&#xA;पेस अतिसग्ग पत्तकालइच्‍चेतेस्वत्थेसु किच्‍चप्पच्‍चया होन्ति। पेसनं नाम ‘‘कत्तब्बमिदं भवता’’ति आणापनं, अज्झेसनञ्‍च। अतिसग्गोनाम ‘‘किमिदं मया कत्तब्ब’’न्ति पुट्ठस्स वा ‘‘पाणो न हन्तब्बो’’तिआदिना पटिपत्तिदस्सनमुखेन वा कत्तब्बस्स अनुञ्‍ञा। पत्तकालो नाम सम्पत्तसमयो यो अत्तनो किच्‍चकरणसमयमनुपपरिक्खित्वा न करोति, तस्स समयारोचनं, न तत्थ अज्झेसनमत्थीति। ते च ‘‘भावकम्मेसु किच्‍चत्तक्खत्था’’ति वुत्तत्ता भावकम्मेस्वेव भवन्ति।&lt;br&gt;&#xA;पेसने ताव – करीयतु भवता कम्मन्ति अत्थे इमिना तब्बानीया, सेसं वुत्तनयमेव, कत्तब्बं कम्मं भवता, करणीयं किच्‍चं भवता।&lt;br&gt;&#xA;अतिसग्गे भुज्‍जतु भवताति अत्थे तब्बादि, ‘‘अञ्‍ञेसु चा’’ति वुद्धि।&lt;br&gt;&#xA;‘‘तस्सा’’ति वत्तते।&lt;br&gt;&#xA;५६०. भुजादीनमन्तो नो द्वि च।&lt;br&gt;&#xA;भुजइच्‍चेवमादीनं जकारादिअन्तानं धातूनमन्तो नो होति, परस्स किच्‍चकितकप्पच्‍चयतकारस्स च द्वेभावो होति। भोत्तब्बं भोजनं भवता, भोजनीयं भोज्‍जं भवता।&lt;br&gt;&#xA;इकारागमयुत्ततकारे पन – ‘‘नमकरानमन्तानं नियुत्ततम्ही’’ति एत्थ ‘‘अन्तानं नियुत्ततम्ही’’ति योगविभागेन धात्वन्तलोपादिनिसेधो, ‘‘रुधादितो निग्गहीतपुब्ब’’न्ति विनाधिकारयोगविभागेन, ‘‘निग्गहीतञ्‍चा’’ति वा निग्गहीतागमो, भुञ्‍जितब्बं तया, युञ्‍जितब्बं।&lt;br&gt;&#xA;समयारोचने पन – इ अज्झयने अधिपुब्बो, अधीयतं भवताति अत्थे तब्बानीयादि, इकारागमवुद्धिअयादेसअज्झादेसा च, ण्यप्पच्‍चये तु वुद्धि, यकारस्स द्वित्तञ्‍च, अज्झयितब्बं, अज्झेय्यं भवता, अज्झयनीयं भवता, अवस्सं कत्तब्बन्ति वाक्ये पन ‘‘किच्‍चा’’ति अधिकिच्‍च ‘‘अवस्सकाधमिणेसु णी चा’’ति अवस्सकाधमिणत्थे च तब्बादयो, कत्तब्बं मे भवता गेहं, करणीयं, कारियं। एवं दातब्बं मे भवता सतं, दानीयं, देय्यं।&lt;br&gt;&#xA;धर धारणे, चुरादित्ता णेणया, वुद्धि, इकारागमो च, धारेतब्बं, धारयितब्बं इच्‍चादि।&lt;br&gt;&#xA;‘‘नुदादीहि युण्वूनमनाननाकाननका सकारितेहि चा’’ति सकारितेहिपि युण्वूनमादेसविधानतोयेव धातुप्पच्‍चयन्ततोपि किच्‍चकितकप्पच्‍चया भवन्तीति दट्ठब्बो। तेन तितिक्खापीयतीति तितिक्खापेतब्बो। एवं तिकिच्छापेतब्बो तिकिच्छापनीयो। अभावीयित्थ, भावीयति, भावीयिस्सतीति भावेतब्बो मग्गो। भावयितब्बो, भावनीयो, भावनीयं, भावनीया, अकारीयित्थ, कारीयति, कारीयिस्सतीति कारेतब्बं, कारयितब्बं, कारापेतब्बं, कारापयितब्बं, कारापनीयमिच्‍चादि च सिद्धं भवति।&lt;br&gt;&#xA;कत्तब्बं करणीयञ्‍च, कारियं किच्‍चमिच्‍चपि।&lt;br&gt;&#xA;कारेतब्बं तथा कारा-पेतब्बं किच्‍चसङ्गहो॥&lt;br&gt;&#xA;किच्‍चप्पच्‍चयन्तनयो।&lt;/p&gt;</description>
    </item>
  </channel>
</rss>
