<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१७ चूळनिद्देसपाळि on पाळिषु विश्वासटिप्पणयो</title>
    <link>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/</link>
    <description>Recent content in &#43;१७ चूळनिद्देसपाळि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/index.xml" rel="self" type="application/rss+xml" />
    <item>
      <title>० पारायनवग्गो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/0_pArAyanavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/0_pArAyanavaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;खुद्दकनिकाये&lt;br&gt;&#xA;चूळनिद्देसपाळि&lt;br&gt;&#xA;पारायनवग्गो&lt;/p&gt;&#xA;&lt;h2 id=&#34;वतथगथ&#34;&gt;वत्थुगाथा&lt;/h2&gt;&#xA;&lt;p&gt;१.&lt;br&gt;&#xA;कोसलानं पुरा रम्मा, अगमा दक्खिणापथम्।&lt;br&gt;&#xA;आकिञ्चञ्ञं पत्थयानो, ब्राह्मणो मन्तपारगू॥&lt;br&gt;&#xA;२.&lt;br&gt;&#xA;सो अस्सकस्स विसये, मळकस्स [अळकस्स (सु॰ नि॰ ९८३) मुळकस्स (स्या॰), मूळ्हकस्स (क॰)] समासने [समासन्ने (क॰)]।&lt;br&gt;&#xA;वसि गोधावरीकूले, उञ्छेन च फलेन च॥&lt;br&gt;&#xA;३.&lt;br&gt;&#xA;तस्सेव [तंयेव (क॰) अट्ठकथा ओलोकेतब्बा] उपनिस्साय, गामो च विपुलो अहु।&lt;br&gt;&#xA;ततो जातेन आयेन, महायञ्ञमकप्पयि॥&lt;br&gt;&#xA;४.&lt;br&gt;&#xA;महायञ्ञं यजित्वान, पुन पाविसि अस्समम्।&lt;br&gt;&#xA;तस्मिं पटिपविट्ठम्हि, अञ्ञो आगञ्छि ब्राह्मणो॥&lt;br&gt;&#xA;५.&lt;br&gt;&#xA;उग्घट्टपादो तसितो [तस्सितो (क॰)], पङ्कदन्तो रजस्सिरो।&lt;br&gt;&#xA;सो च नं उपसङ्कम्म, सतानि पञ्च याचति॥&lt;br&gt;&#xA;६.&lt;br&gt;&#xA;तमेनं बावरी दिस्वा, आसनेन निमन्तयि।&lt;br&gt;&#xA;सुखञ्च कुसलं पुच्छि, इदं वचनमब्रवि [वचनमब्रुवि (सी॰)]॥&lt;br&gt;&#xA;७.&lt;br&gt;&#xA;‘‘यं खो मम देय्यधम्मं, सब्बं विसज्जितं मया।&lt;br&gt;&#xA;अनुजानाहि मे ब्रह्मे, नत्थि पञ्चसतानि मे’’॥&lt;br&gt;&#xA;८.&lt;br&gt;&#xA;‘‘सचे मे याचमानस्स, भवं नानुपदस्सति [पदेस्सति (क॰)]।&lt;br&gt;&#xA;सत्तमे दिवसे तुय्हं, मुद्धा फलतु सत्तधा’’॥&lt;br&gt;&#xA;९.&lt;br&gt;&#xA;अभिसङ्खरित्वा कुहको, भेरवं सो अकित्तयि।&lt;br&gt;&#xA;तस्स तं वचनं सुत्वा, बावरी दुक्खितो अहु॥&lt;br&gt;&#xA;१०.&lt;br&gt;&#xA;उस्सुस्सति अनाहारो, सोकसल्लसमप्पितो।&lt;br&gt;&#xA;अथोपि एवं चित्तस्स, झाने न रमती मनो॥&lt;br&gt;&#xA;११.&lt;br&gt;&#xA;उत्रस्तं दुक्खितं दिस्वा, देवता अत्थकामिनी।&lt;br&gt;&#xA;बावरिं उपसङ्कम्म, इदं वचनमब्रवि॥&lt;br&gt;&#xA;१२.&lt;br&gt;&#xA;‘‘न सो मुद्धं पजानाति, कुहको सो धनत्थिको।&lt;br&gt;&#xA;मुद्धनि मुद्धपाते [मुद्धनिम्मुद्धपाते (क॰)] वा, ञाणं तस्स न विज्जति’’॥&lt;br&gt;&#xA;१३.&lt;br&gt;&#xA;‘‘भोती [भोति (क॰)] चरहि जानाति, तं मे अक्खाहि पुच्छिता।&lt;br&gt;&#xA;मुद्धं मुद्धाधिपातञ्च [मुद्धातिपातञ्च (क॰)], तं सुणोम वचो तव’’॥&lt;br&gt;&#xA;१४.&lt;br&gt;&#xA;‘‘अहम्पेतं न जानामि, ञाणं मेत्थ न विज्जति।&lt;br&gt;&#xA;मुद्धनि मुद्धाधिपाते च, जिनानञ्हेत्थ [जनानञ्हेत्थ (क॰)] दस्सनं’’॥&lt;br&gt;&#xA;१५.&lt;br&gt;&#xA;‘‘अथ को चरहि [यो चरति (क॰)] जानाति, अस्मिं पथविमण्डले [पुथविमण्डले (सी॰)]।&lt;br&gt;&#xA;मुद्धं मुद्धाधिपातञ्च, तं मे अक्खाहि देवते’’॥&lt;br&gt;&#xA;१६.&lt;br&gt;&#xA;‘‘पुरा कपिलवत्थुम्हा, निक्खन्तो लोकनायको।&lt;br&gt;&#xA;अपच्चो ओक्काकराजस्स, सक्यपुत्तो पभङ्करो॥&lt;br&gt;&#xA;१७.&lt;br&gt;&#xA;‘‘सो हि ब्राह्मण सम्बुद्धो, सब्बधम्मान पारगू।&lt;br&gt;&#xA;सब्बाभिञ्ञाबलप्पत्तो [फलप्पत्तो (क॰)], सब्बधम्मेसु चक्खुमा।&lt;br&gt;&#xA;सब्बकम्मक्खयं पत्तो, विमुत्तो उपधिक्खये॥&lt;br&gt;&#xA;१८.&lt;br&gt;&#xA;‘‘बुद्धो सो भगवा लोके, धम्मं देसेति चक्खुमा।&lt;br&gt;&#xA;तं त्वं गन्त्वान पुच्छस्सु, सो ते तं ब्याकरिस्सति’’॥&lt;br&gt;&#xA;१९.&lt;br&gt;&#xA;सम्बुद्धोति वचो सुत्वा, उदग्गो बावरी अहु।&lt;br&gt;&#xA;सोकस्स तनुको आसि, पीतिञ्च विपुलं लभि॥&lt;br&gt;&#xA;२०.&lt;br&gt;&#xA;सो बावरी अत्तमनो उदग्गो, तं देवतं पुच्छति वेदजातो।&lt;br&gt;&#xA;‘‘कतमम्हि गामे निगमम्हि वा पन, कतमम्हि वा जनपदे लोकनाथो।&lt;br&gt;&#xA;यत्थ गन्त्वान पस्सेमु, सम्बुद्धं द्विपदुत्तमं’’॥&lt;br&gt;&#xA;२१.&lt;br&gt;&#xA;‘‘सावत्थियं कोसलमन्दिरे जिनो, पहूतपञ्ञो वरभूरिमेधसो।&lt;br&gt;&#xA;सो सक्यपुत्तो विधुरो अनासवो, मुद्धाधिपातस्स विदू नरासभो’’॥&lt;br&gt;&#xA;२२.&lt;br&gt;&#xA;ततो आमन्तयी सिस्से, ब्राह्मणे मन्तपारगू [पारगे (स्या॰)]।&lt;br&gt;&#xA;‘‘एथ माणवा अक्खिस्सं, सुणाथ वचनं मम॥&lt;br&gt;&#xA;२३.&lt;br&gt;&#xA;‘‘यस्सेसो दुल्लभो लोके, पातुभावो अभिण्हसो।&lt;br&gt;&#xA;स्वाज्ज लोकम्हि उप्पन्नो, सम्बुद्धो इति विस्सुतो।&lt;br&gt;&#xA;खिप्पं गन्त्वान सावत्थिं, पस्सव्हो द्विपदुत्तमं’’॥&lt;br&gt;&#xA;२४.&lt;br&gt;&#xA;‘‘कथं चरहि जानेमु, दिस्वा बुद्धोति ब्राह्मण।&lt;br&gt;&#xA;अजानतं नो पब्रूहि, यथा जानेमु तं मयं’’॥&lt;br&gt;&#xA;२५.&lt;br&gt;&#xA;‘‘आगतानि हि मन्तेसु, महापुरिसलक्खणा।&lt;br&gt;&#xA;द्वत्तिंसानि च ब्याक्खाता, समत्ता अनुपुब्बसो॥&lt;br&gt;&#xA;२६.&lt;br&gt;&#xA;‘‘यस्सेते होन्ति गत्तेसु, महापुरिसलक्खणा।&lt;br&gt;&#xA;द्वेयेव तस्स गतियो, ततिया हि न विज्जति॥&lt;br&gt;&#xA;२७.&lt;br&gt;&#xA;‘‘सचे अगारं आवसति, विजेय्य पथविं इमम्।&lt;br&gt;&#xA;अदण्डेन असत्थेन, धम्मेन अनुसासति॥&lt;br&gt;&#xA;२८.&lt;br&gt;&#xA;‘‘सचे च सो पब्बजति, अगारा अनगारियम्।&lt;br&gt;&#xA;विवट्टच्छदो [विवत्तच्छद्दो (सी॰)] सम्बुद्धो, अरहा भवति अनुत्तरो॥&lt;br&gt;&#xA;२९.&lt;br&gt;&#xA;‘‘जातिं गोत्तञ्च लक्खणं, मन्ते सिस्से पुनापरे।&lt;br&gt;&#xA;मुद्धं मुद्धाधिपातञ्च, मनसायेव पुच्छथ॥&lt;br&gt;&#xA;३०.&lt;br&gt;&#xA;‘‘अनावरणदस्सावी, यदि बुद्धो भविस्सति।&lt;br&gt;&#xA;मनसा पुच्छिते पञ्हे, वाचाय विसज्जिस्सति’’ [विस्सजिस्सति (क॰)]॥&lt;br&gt;&#xA;३१.&lt;br&gt;&#xA;बावरिस्स वचो सुत्वा, सिस्सा सोळस ब्राह्मणा।&lt;br&gt;&#xA;अजितो तिस्समेत्तेय्यो, पुण्णको अथ मेत्तगू॥&lt;br&gt;&#xA;३२.&lt;br&gt;&#xA;धोतको उपसीवो च, नन्दो च अथ हेमको।&lt;br&gt;&#xA;तोदेय्य-कप्पा दुभयो, जतुकण्णी च पण्डितो॥&lt;br&gt;&#xA;३३.&lt;br&gt;&#xA;भद्रावुधो उदयो च, पोसालो चापि ब्राह्मणो।&lt;br&gt;&#xA;मोघराजा च मेधावी, पिङ्गियो च महाइसि॥&lt;br&gt;&#xA;३४.&lt;br&gt;&#xA;पच्चेकगणिनो सब्बे, सब्बलोकस्स विस्सुता।&lt;br&gt;&#xA;झायी झानरता धीरा, पुब्बवासनवासिता॥&lt;br&gt;&#xA;३५.&lt;br&gt;&#xA;बावरिं अभिवादेत्वा, कत्वा च नं पदक्खिणम्।&lt;br&gt;&#xA;जटाजिनधरा सब्बे, पक्कामुं उत्तरामुखा॥&lt;br&gt;&#xA;३६.&lt;br&gt;&#xA;मळकस्स पतिट्ठानं, पुरमाहिस्सतिं [पुरमाहियति (क॰)] तदा [सदा (क॰)]।&lt;br&gt;&#xA;उज्जेनिञ्चापि गोनद्धं, वेदिसं वनसव्हयं॥&lt;br&gt;&#xA;३७.&lt;br&gt;&#xA;कोसम्बिञ्चापि साकेतं, सावत्थिञ्च पुरुत्तमम्।&lt;br&gt;&#xA;सेतब्यं कपिलवत्थुं, कुसिनारञ्च मन्दिरं॥&lt;br&gt;&#xA;३८.&lt;br&gt;&#xA;पावञ्च भोगनगरं, वेसालिं मागधं पुरम्।&lt;br&gt;&#xA;पासाणकं चेतियञ्च, रमणीयं मनोरमं॥&lt;br&gt;&#xA;३९.&lt;br&gt;&#xA;तसितोवुदकं सीतं, महालाभंव वाणिजो।&lt;br&gt;&#xA;छायं घम्माभितत्तोव तुरिता पब्बतमारुहुं॥&lt;br&gt;&#xA;४०.&lt;br&gt;&#xA;भगवा तम्हि समये, भिक्खुसङ्घपुरक्खतो।&lt;br&gt;&#xA;भिक्खूनं धम्मं देसेति, सीहोव नदती वने॥&lt;br&gt;&#xA;४१.&lt;br&gt;&#xA;अजितो अद्दस बुद्धं, पीतरंसिंव [जितरंसिं सीतरंसिं (क॰), वीतरंसिं (सी॰ स्या॰)] भाणुमम्।&lt;br&gt;&#xA;चन्दं यथा पन्नरसे, परिपूरं [पारिपूरिं (सी॰ स्या॰)] उपागतं॥&lt;br&gt;&#xA;४२.&lt;br&gt;&#xA;अथस्स गत्ते दिस्वान, परिपूरञ्च ब्यञ्जनम्।&lt;br&gt;&#xA;एकमन्तं ठितो हट्ठो, मनोपञ्हे अपुच्छथ॥&lt;br&gt;&#xA;४३.&lt;br&gt;&#xA;‘‘आदिस्स जम्मनं ब्रूहि, गोत्तं ब्रूहि सलक्खणम्।&lt;br&gt;&#xA;मन्तेसु पारमिं ब्रूहि, कति वाचेति ब्राह्मणो’’॥&lt;br&gt;&#xA;४४.&lt;br&gt;&#xA;‘‘वीसं वस्ससतं आयु, सो च गोत्तेन बावरी।&lt;br&gt;&#xA;तीणिस्स लक्खणा गत्ते, तिण्णं वेदान पारगू॥&lt;br&gt;&#xA;४५.&lt;br&gt;&#xA;‘‘लक्खणे इतिहासे च, सनिघण्डुसकेटुभे।&lt;br&gt;&#xA;पञ्चसतानि वाचेति, सधम्मे पारमिं गतो’’॥&lt;br&gt;&#xA;४६.&lt;br&gt;&#xA;‘‘लक्खणानं पविचयं, बावरिस्स नरुत्तम।&lt;br&gt;&#xA;तण्हच्छिद [कङ्खच्छिद (क॰)] पकासेहि, मा नो कङ्खायितं अहु’’॥&lt;br&gt;&#xA;४७.&lt;br&gt;&#xA;‘‘मुखं जिव्हाय छादेति, उण्णस्स भमुकन्तरे।&lt;br&gt;&#xA;कोसोहितं वत्थगुय्हं, एवं जानाहि माणव’’॥&lt;br&gt;&#xA;४८.&lt;br&gt;&#xA;पुच्छञ्हि किञ्चि असुणन्तो, सुत्वा पञ्हे वियाकते।&lt;br&gt;&#xA;विचिन्तेति जनो सब्बो, वेदजातो कतञ्जली॥&lt;br&gt;&#xA;४९.&lt;br&gt;&#xA;‘‘को नु देवो वा ब्रह्मा वा, इन्दो वापि सुजम्पति।&lt;br&gt;&#xA;मनसा पुच्छिते पञ्हे, कमेतं पटिभासति॥&lt;br&gt;&#xA;५०.&lt;br&gt;&#xA;‘‘मुद्धं मुद्धाधिपातञ्च, बावरी परिपुच्छति।&lt;br&gt;&#xA;तं ब्याकरोहि भगवा, कङ्खं विनय नो इसे’’॥&lt;br&gt;&#xA;५१.&lt;br&gt;&#xA;‘‘अविज्जा मुद्धाति जानाहि, विज्जा मुद्धाधिपातिनी।&lt;br&gt;&#xA;सद्धासतिसमाधीहि, छन्दवीरियेन संयुता’’॥&lt;br&gt;&#xA;५२.&lt;br&gt;&#xA;ततो वेदेन महता, सन्थम्भेत्वान माणवो।&lt;br&gt;&#xA;एकंसं अजिनं कत्वा, पादेसु सिरसा पति॥&lt;br&gt;&#xA;५३.&lt;br&gt;&#xA;‘‘बावरी ब्राह्मणो भोतो, सह सिस्सेहि मारिस।&lt;br&gt;&#xA;उदग्गचित्तो सुमनो, पादे वन्दति चक्खुम’’॥&lt;br&gt;&#xA;५४.&lt;br&gt;&#xA;‘‘सुखितो बावरी होतु, सह सिस्सेहि ब्राह्मणो।&lt;br&gt;&#xA;त्वञ्चापि सुखितो होहि, चिरं जीवाहि माणव॥&lt;br&gt;&#xA;५५.&lt;br&gt;&#xA;‘‘बावरिस्स च तुय्हं वा, सब्बेसं सब्बसंसयम्।&lt;br&gt;&#xA;कतावकासा पुच्छव्हो, यं किञ्चि मनसिच्छथ’’॥&lt;br&gt;&#xA;५६.&lt;br&gt;&#xA;सम्बुद्धेन कतोकासो, निसीदित्वान पञ्जली।&lt;br&gt;&#xA;अजितो पठमं पञ्हं, तत्थ पुच्छि तथागतं॥&lt;br&gt;&#xA;वत्थुगाथा निट्ठिता।&lt;/p&gt;</description>
    </item>
    <item>
      <title>१ पारायनवग्गनिद्देसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/1_pArAyanavagganiddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/1_pArAyanavagganiddeso/</guid>
      <description>&lt;p&gt;पारायनवग्गनिद्देसो&lt;/p&gt;&#xA;&lt;h2 id=&#34;१-अजतमणवपचछनददस&#34;&gt;१. अजितमाणवपुच्छानिद्देसो&lt;/h2&gt;&#xA;&lt;p&gt;१.&lt;br&gt;&#xA;केनस्सु निवुतो लोको, [इच्चायस्मा अजितो]&lt;br&gt;&#xA;केनस्सु नप्पकासति।&lt;br&gt;&#xA;किस्साभिलेपनं ब्रूसि [ब्रूहि (स्या॰)], किंसु तस्स महब्भयं॥&lt;br&gt;&#xA;केनस्सु निवुतो लोकोति। लोकोति निरयलोको तिरच्छानलोको पेत्तिविसयलोको मनुस्सलोको देवलोको खन्धलोको धातुलोको आयतनलोको अयं लोको परो लोको ब्रह्मलोको देवलोको – अयं वुच्चति लोको। अयं लोको केन आवुतो निवुतो ओवुतो [ओफुतो (स्या॰)] पिहितो पटिच्छन्नो पटिकुज्जितोति – केनस्सु निवुतो लोको?&lt;br&gt;&#xA;इच्चायस्मा अजितोति। इच्चाति पदसन्धि पदसंसग्गो पदपारिपूरी अक्खरसमवायो ब्यञ्जनसिलिट्ठता पदानुपुब्बतापेतं [पदानुपुब्बतामेतं (बहूसु)] इच्चाति। आयस्माति पियवचनं गरुवचनं सगारवसप्पतिस्साधिवचनमेतं आयस्माति। अजितोति तस्स ब्राह्मणस्स नामं सङ्खा समञ्ञा पञ्ञत्ति वोहारो नामं नामकम्मं नामधेय्यं निरुत्ति ब्यञ्जनं अभिलापोति – इच्चायस्मा अजितो।&lt;br&gt;&#xA;केनस्सु नप्पकासतीति केन लोको नप्पकासति न भासति न तपति न विरोचति न ञायति न पञ्ञायतीति – केनस्सु नप्पकासति ।&lt;br&gt;&#xA;किस्साभिलेपनं ब्रूसीति किं लोकस्स लेपनं लग्गनं बन्धनं उपक्किलेसो। केन लोको लित्तो संलित्तो उपलित्तो किलिट्ठो संकिलिट्ठो मक्खितो संसट्ठो लग्गो लग्गितो पलिबुद्धो, ब्रूसि आचिक्खसि देसेसि पञ्ञपेसि [पञ्ञापेसि (क॰)] पट्ठपेसि विवरसि विभजसि उत्तानीकरोसि [उत्तानिं करोसि (क॰)] पकासेसीति – किस्साभिलेपनं ब्रूसि।&lt;br&gt;&#xA;किंसु तस्स महब्भयन्ति किं लोकस्स भयं महब्भयं पीळनं घट्टनं उपद्दवो उपसग्गोति – किंसु तस्स महब्भयम्। तेनाह सो ब्राह्मणो –&lt;br&gt;&#xA;‘‘केनस्सु निवुतो लोको, [इच्चायस्मा अजितो]&lt;br&gt;&#xA;केनस्सु नप्पकासति।&lt;br&gt;&#xA;किस्साभिलेपनं ब्रूसि, किंसु तस्स महब्भय’’न्ति॥&lt;br&gt;&#xA;२.&lt;br&gt;&#xA;अविज्जाय निवुतो लोको, [अजिताति भगवा]&lt;br&gt;&#xA;वेविच्छा पमादा नप्पकासति।&lt;br&gt;&#xA;जप्पाभिलेपनं ब्रूमि, दुक्खमस्स महब्भयं॥&lt;br&gt;&#xA;अविज्जाय निवुतो लोकोति। अविज्जाति दुक्खे अञ्ञाणं दुक्खसमुदये अञ्ञाणं दुक्खनिरोधे अञ्ञाणं दुक्खनिरोधगामिनिया पटिपदाय अञ्ञाणं, पुब्बन्ते अञ्ञाणं अपरन्ते अञ्ञाणं पुब्बन्तापरन्ते अञ्ञाणं, इदप्पच्चयतापटिच्चसमुप्पन्नेसु धम्मेसु अञ्ञाणं, यं एवरूपं अञ्ञाणं अदस्सनं अनभिसमयो अननुबोधो असम्बोधो अप्पटिवेधो असंगाहना अपरियोगाहना असमपेक्खना अपच्चवेक्खणा [अपच्चवेक्खना (स्या॰)] अपच्चवेक्खणकम्मं दुम्मेज्झं बाल्यं असम्पजञ्ञं मोहो पमोहो सम्मोहो अविज्जा अविज्जोघो अविज्जायोगो अविज्जानुसयो अविज्जापरियुट्ठानं अविज्जालङ्गी मोहो अकुसलमूलं, अयं वुच्चति – अविज्जा।&lt;br&gt;&#xA;लोकोति निरयलोको तिरच्छानलोको पेत्तिविसयलोको मनुस्सलोको देवलोको खन्धलोको धातुलोको आयतनलोको अयं लोको परो लोको ब्रह्मलोको देवलोको – अयं वुच्चति लोको। अयं लोको इमाय अविज्जाय आवुतो निवुतो ओवुतो पिहितो पटिच्छन्नो पटिकुज्जितोति – अविज्जाय निवुतो लोको।&lt;br&gt;&#xA;अजिताति भगवा तं ब्राह्मणं नामेन आलपति। भगवाति गारवाधिवचनम्। अपि च, भग्गरागोति भगवा; भग्गदोसोति भगवा; भग्गमोहोति भगवा; भग्गमानोति भगवा; भग्गदिट्ठीति भगवा; भग्गकण्टकोति भगवा; भग्गकिलेसोति भगवा; भजि विभजि पविभजि धम्मरतनन्ति भगवा; भवानं अन्तकरोति भगवा; भावितकायो भावितसीलो भावितचित्तो [भावितकायोति भगवा, भावितसीलोति भावितचित्तोति (स्या॰)] भावितपञ्ञोति भगवा; भजि वा भगवा अरञ्ञवनपत्थानि पन्तानि सेनासनानि अप्पसद्दानि अप्पनिग्घोसानि विजनवातानि मनुस्सराहस्सेय्यकानि [मनुस्सराहसेय्यकानि (स्या॰)] पटिसल्लानसारुप्पानीति भगवा; भागी वा भगवा चीवरपिण्डपातसेनासनगिलानपच्चयभेसज्जपरिक्खारानन्ति भगवा; भागी वा भगवा अत्थरसस्स धम्मरसस्स विमुत्तिरसस्स अधिसीलस्स अधिचित्तस्स अधिपञ्ञायाति भगवा; भागी वा भगवा चतुन्नं झानानं चतुन्नं अप्पमञ्ञानं चतुन्नं अरूपसमापत्तीनन्ति भगवा; भागी वा भगवा अट्ठन्नं विमोक्खानं अट्ठन्नं अभिभायतनानं नवन्नं अनुपुब्बसमापत्तीनन्ति भगवा; भागी वा भगवा दसन्नं सञ्ञाभावनानं कसिणसमापत्तीनं आनापानस्सतिसमाधिस्स असुभसमापत्तियाति भगवा; भागी वा भगवा चतुन्नं सतिपट्ठानानं चतुन्नं सम्मप्पधानानं चतुन्नं इद्धिपादानं पञ्चन्नं इन्द्रियानं पञ्चन्नं बलानं सत्तन्नं बोज्झङ्गानं अरियस्स अट्ठङ्गिकस्स मग्गस्साति भगवा; भागी वा भगवा दसन्नं तथागतबलानं चतुन्नं वेसारज्जानं चतुन्नं पटिसम्भिदानं छन्नं अभिञ्ञानं छन्नं बुद्धधम्मानन्ति भगवा; भगवाति नेतं नामं मातरा कतं न पितरा कतं न भातरा कतं न भगिनिया कतं न मित्तामच्चेहि कतं न ञातिसालोहितेहि कतं न समणब्राह्मणेहि कतं न देवताहि कतम्। विमोक्खन्तिकमेतं बुद्धानं भगवन्तानं बोधिया मूले सह सब्बञ्ञुतञाणस्स पटिलाभा सच्छिका पञ्ञत्ति, यदिदं भगवाति – अजिताति भगवा।&lt;br&gt;&#xA;वेविच्छा पमादा नप्पकासतीति। वेविच्छं वुच्चति पञ्च मच्छरियानि – आवासमच्छरियं, कुलमच्छरियं, लाभमच्छरियं, वण्णमच्छरियं , धम्ममच्छरियम्। यं एवरूपं मच्छेरं मच्छरायना मच्छरायितत्तं वेविच्छं कदरियं कटुकञ्चुकता अग्गहितत्तं चित्तस्स – इदं वुच्चति मच्छरियम्। अपि च खन्धमच्छरियम्पि मच्छरियं, धातुमच्छरियम्पि मच्छरियं, आयतनमच्छरियम्पि मच्छरियं, गाहो वुच्चति मच्छरियम्। पमादो वत्तब्बो – कायदुच्चरिते वा वचीदुच्चरिते वा मनोदुच्चरिते वा पञ्चसु कामगुणेसु वा चित्तस्स वोसग्गो [वोस्सग्गो (बहूसु)] वोसग्गानुप्पदानं कुसलानं धम्मानं भावनाय असक्कच्चकिरियता असातच्चकिरियता अनट्ठितकिरियता [अनिट्ठितकिरियता (क॰) विभ॰ ८४६] ओलीनवुत्तिता निक्खित्तच्छन्दता निक्खित्तधुरता अनासेवना अभावना अबहुलीकम्मं अनधिट्ठानं अननुयोगो पमादो। यो एवरूपो पमादो पमज्जना पमज्जितत्तं – अयं वुच्चति पमादो। वेविच्छा पमादा नप्पकासतीति इमिना च मच्छरियेन इमिना च पमादेन लोको नप्पकासति न भासति न तपति न विरोचति न ञायति न पञ्ञायतीति – वेविच्छा पमादा नप्पकासति।&lt;br&gt;&#xA;जप्पाभिलेपनं ब्रूमीति जप्पा वुच्चति तण्हा। यो रागो सारागो अनुनयो अनुरोधो नन्दी [नन्दि (स्या॰)] नन्दिरागो चित्तस्स सारागो इच्छा मुच्छा अज्झोसानं गेधो पलिगेधो सङ्गो पङ्को एजा माया जनिका सञ्जननी सिब्बिनी जालिनी सरिता विसत्तिका सुत्तं विसटा [सोत्तं विसता (स्या॰)] आयूहनी दुतिया द्पणिधि भवनेत्ति वनं वनथो सन्थवो [सन्धवो (क॰) विभ॰ ९०९] सिनेहो अपेक्खा पटिबन्धु आसा आसीसना [आसिंसना (स्या॰)] आसीसितत्तं रूपासा सद्दासा गन्धासा रसासा फोट्ठब्बासा लाभासा धनासा पुत्तासा जीवितासा जप्पा पजप्पा अभिजप्पा जप्पना जप्पितत्तं लोलुप्पं लोलुप्पायना लोलुप्पायितत्तं पुच्छञ्जिकता साधुकम्यता अधम्मरागो विसमलोभो निकन्ति निकामना पत्थना पिहना सम्पत्थना कामतण्हा भवतण्हा विभवतण्हा रूपतण्हा अरूपतण्हा निरोधतण्हा रूपतण्हा सद्दतण्हा गन्धतण्हा रसतण्हा फोट्ठब्बतण्हा धम्मतण्हा ओघो योगो गन्थो उपादानं आवरणं नीवरणं छदनं बन्धनं उपक्किलेसो अनुसयो परियुट्ठानं लता वेविच्छं दुक्खमूलं दुक्खनिदानं दुक्खप्पभवो मारपासो मारबळिसं मारामिसं मारविसयो मारनिवासो मारगोचरो मारबन्धनं तण्हानदी तण्हाजालं तण्हागद्दुलं तण्हासमुद्दो अभिज्झा लोभो अकुसलमूलं – अयं वुच्चति जप्पा। लोकस्स लेपनं लग्गनं बन्धनं उपक्किलेसो इमाय जप्पाय लोको लित्तो संलित्तो उपलित्तो किलिट्ठो संकिलिट्ठो मक्खितो संसट्ठो लग्गो लग्गितो पलिबुद्धोति ब्रूमि आचिक्खामि देसेमि पञ्ञपेमि पट्ठपेमि विवरामि विभजामि उत्तानीकरोमि पकासेमीति – जप्पाभिलेपनं ब्रूमि।&lt;br&gt;&#xA;दुक्खमस्स महब्भयन्ति। दुक्खन्ति जातिदुक्खं जरादुक्खं ब्याधिदुक्खं मरणदुक्खं सोकपरिदेवदुक्खदोमनस्सुपायासदुक्खं नेरयिकं दुक्खं तिरच्छानयोनिकं दुक्खं पेत्तिविसयिकं दुक्खं मानुसिकं दुक्खं गब्भोक्कन्तिमूलकं दुक्खं गब्भट्ठितिमूलकं [गब्भेठितिमूलकं (स्या॰ क॰)] दुक्खं गब्भवुट्ठानमूलकं दुक्खं जातस्सूपनिबन्धकं दुक्खं जातस्स पराधेय्यकं दुक्खं अत्तूपक्कमदुक्खं परूपक्कमदुक्खं सङ्खारदुक्खं विपरिणामदुक्खं चक्खुरोगो सोतरोगो घानरोगो जिव्हारोगो कायरोगो सीसरोगो कण्णरोगो मुखरोगो दन्तरोगो कासो सासो पिनासो डाहो [डहो (स्या॰)] जरो कुच्छिरोगो मुच्छा पक्खन्दिका सूला विसूचिका कुट्ठं गण्डो किलासो सोसो अपमारो दद्दु कण्डु कच्छु रखसा [रक्खसा (क॰)] वितच्छिका लोहितपित्तं [लोहितं पित्तं (बहूसु)] मधुमेहो अंसा पिळका भगन्दला पित्तसमुट्ठाना आबाधा सेम्हसमुट्ठाना आबाधा वातसमुट्ठाना आबाधा सन्निपातिका आबाधा उतुपरिणामजा आबाधा विसमपरिहारजा आबाधा ओपक्कमिका आबाधा कम्मविपाकजा आबाधा सीतं उण्हं जिघच्छा पिपासा उच्चारो पस्सावो डंसमकसवातातपसरीसपसम्फस्सं दुक्खं मातुमरणं दुक्खं पितुमरणं दुक्खं भातुमरणं दुक्खं भगिनिमरणं दुक्खं पुत्तमरणं दुक्खं धीतुमरणं दुक्खं ञातिब्यसनं दुक्खं रोगब्यसनं दुक्खं भोगब्यसनं दुक्खं सीलब्यसनं दुक्खं दिट्ठिब्यसनं दुक्खं येसं धम्मानं आदितो समुदागमनं पञ्ञायति। अत्थङ्गमतो निरोधो पञ्ञायति। कम्मसन्निस्सितो विपाको। विपाकसन्निस्सितं कम्मं, नामसन्निस्सितं रूपं रूपसन्निस्सितं नामं, जातिया अनुगतं जराय अनुसटं ब्याधिना अभिभूतं मरणेन अब्भाहतं दुक्खे पतिट्ठितं अताणं अलेणं असरणं असरणीभूतं – इदं वुच्चति दुक्खम्। इदं दुक्खं लोकस्स भयं महाभयं पीळनं घट्टनं उपद्दवो उपसग्गोति – दुक्खमस्स महब्भयम्। तेनाह भगवा –&lt;br&gt;&#xA;‘‘अविज्जाय निवुतो लोको, [अजिताति भगवा]&lt;br&gt;&#xA;वेविच्छा पमादा नप्पकासति।&lt;br&gt;&#xA;जप्पाभिलेपनं ब्रूमि, दुक्खमस्स महब्भय’’न्ति॥&lt;br&gt;&#xA;३.&lt;br&gt;&#xA;सवन्ति सब्बधि सोता, [इच्चायस्मा अजितो]&lt;br&gt;&#xA;सोतानं किं निवारणम्।&lt;br&gt;&#xA;सोतानं संवरं ब्रूहि, केन सोता पिधिय्यरे [पिथिय्यरे (स्या॰), पिथीयरे (सी॰ अट्ठ॰)] ॥&lt;br&gt;&#xA;सवन्ति सब्बधि सोताति। सोताति तण्हासोतो दिट्ठिसोतो किलेससोतो दुच्चरितसोतो अविज्जासोतो। सब्बधीति सब्बेसु आयतनेसु। सवन्तीति सवन्ति आसवन्ति सन्दन्ति पवत्तन्ति। चक्खुतो रूपे सवन्ति आसवन्ति सन्दन्ति पवत्तन्ति। सोततो सद्दे सवन्ति…पे॰… घानतो गन्धे सवन्ति… जिव्हातो रसे सवन्ति… कायतो फोट्ठब्बे सवन्ति… मनतो धम्मे सवन्ति आसवन्ति सन्दन्ति पवत्तन्ति। चक्खुतो रूपतण्हा सवन्ति आसवन्ति सन्दन्ति पवत्तन्ति। सोततो सद्दतण्हा सवन्ति आसवन्ति सन्दन्ति पवत्तन्ति। घानतो गन्धतण्हा सवन्ति… जिव्हातो रसतण्हा सवन्ति… कायतो फोट्ठब्बतण्हा सवन्ति… मनतो धम्मतण्हा सवन्ति आसवन्ति सन्दन्ति पवत्तन्तीति – सवन्ति सब्बधि सोता।&lt;br&gt;&#xA;इच्चायस्मा अजितोति। इच्चाति पदसन्धि…पे॰… पदानुपुब्बतापेतं इच्चाति…पे॰… इच्चायस्मा अजितो।&lt;br&gt;&#xA;सोतानं किं निवारणन्ति सोतानं किं आवरणं नीवरणं संवरणं रक्खनं गोपनन्ति – सोतानं किं निवारणम्।&lt;br&gt;&#xA;सोतानं संवरं ब्रूहीति सोतानं आवरणं नीवरणं संवरणं रक्खनं गोपनं ब्रूहि आचिक्ख देसेहि पञ्ञपेहि पट्ठपेहि विवराहि विभजाहि उत्तानीकरोहि पकासेहीति – सोतानं संवरं ब्रूहि।&lt;br&gt;&#xA;केन सोता पिधिय्यरेति केन सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्तीति – केन सोता पिधिय्यरे। तेनाह सो ब्राह्मणो –&lt;br&gt;&#xA;‘‘सवन्ति सब्बधि सोता, [इच्चायस्मा अजितो]&lt;br&gt;&#xA;सोतानं किं निवारणम्।&lt;br&gt;&#xA;सोतानं संवरं ब्रूहि, केन सोता पिधिय्यरे’’॥&lt;br&gt;&#xA;४.&lt;br&gt;&#xA;यानि सोतानि लोकस्मिं, [अजिताति भगवा]&lt;br&gt;&#xA;सति तेसं निवारणम्।&lt;br&gt;&#xA;सोतानं संवरं ब्रूमि, पञ्ञायेते पिधिय्यरे॥&lt;br&gt;&#xA;यानि सोतानि लोकस्मिन्ति यानि एतानि सोतानि मया कित्तितानि पकित्तितानि आचिक्खितानि देसितानि पञ्ञपितानि पट्ठपितानि विवरितानि विभजितानि [विभत्तानि (क॰)] उत्तानीकतानि पकासितानि, सेय्यथिदं [सेय्यथीदं (स्या॰)] – तण्हासोतो दिट्ठिसोतो किलेससोतो दुच्चरितसोतो अविज्जासोतो। लोकस्मिन्ति अपायलोके मनुस्सलोके देवलोके खन्धलोके धातुलोके आयतनलोकेति – यानि सोतानि लोकस्मिम्। अजिताति भगवा तं ब्राह्मणं नामेन आलपति।&lt;br&gt;&#xA;सति तेसं निवारणन्ति। सतीति या सति अनुस्सति पटिस्सति सति सरणता धारणता अपिलापनता असम्मुस्सनता सति सतिन्द्रियं सतिबलं सम्मासति सतिसम्बोज्झङ्गो एकायनमग्गो – अयं वुच्चति सति। निवारणन्ति आवरणं नीवरणं संवरणं रक्खनं गोपनन्ति – सति तेसं निवारणम्।&lt;br&gt;&#xA;सोतानं संवरं ब्रूमीति सोतानं आवरणं नीवरणं संवरणं रक्खनं गोपनं ब्रूमि आचिक्खामि…पे॰… उत्तानीकरोमि पकासेमीति – सोतानं संवरं ब्रूमि।&lt;br&gt;&#xA;पञ्ञायेते पिधिय्यरेति। पञ्ञाति या पञ्ञा पजानना…पे॰… अमोहो धम्मविचयो सम्मादिट्ठि। पञ्ञायेते पिधिय्यरेति – पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘सब्बे सङ्खारा अनिच्चा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘सब्बे सङ्खारा दुक्खा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘सब्बे सङ्खारा अनत्ता’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘अविज्जापच्चया सङ्खारा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘सङ्खारपच्चया विञ्ञाण’’न्ति…पे॰… ‘‘विञ्ञाणपच्चया नामरूप’’न्ति… ‘‘नामरूपपच्चया सळायतन’’न्ति… ‘‘सळायतनपच्चया फस्सो’’ति… ‘‘फस्सपच्चया वेदना’’ति… ‘‘वेदनापच्चया तण्हा’’ति… ‘‘तण्हापच्चया उपादान’’न्ति… ‘‘उपादानपच्चया भवो’’ति… ‘‘भवपच्चया जाती’’ति… ‘‘जातिपच्चया जरामरण’’न्ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘अविज्जानिरोधा सङ्खारनिरोधो’’ति… ‘‘सङ्खारनिरोधा विञ्ञाणनिरोधो’’ति… ‘‘विञ्ञाणनिरोधा नामरूपनिरोधो’’ति… ‘‘नामरूपनिरोधा सळायतननिरोधो’’ति… ‘‘सळायतननिरोधा फस्सनिरोधो’’ति… ‘‘फस्सनिरोधा वेदनानिरोधो’’ति… ‘‘वेदनानिरोधा तण्हानिरोधो’’ति… ‘‘तण्हानिरोधा उपादाननिरोधो’’ति… ‘‘उपादाननिरोधा भवनिरोधो’’ति… ‘‘भवनिरोधा जातिनिरोधो’’ति… ‘‘जातिनिरोधा जरामरणनिरोधो’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘इदं दुक्ख’’न्ति…पे॰… ‘‘अयं दुक्खसमुदयो’’ति… ‘‘अयं दुक्खनिरोधो’’ति… ‘‘अयं दुक्खनिरोधगामिनी पटिपदा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘इमे धम्मा आसवा’’ति…पे॰… ‘‘अयं आसवसमुदयो’’ति… ‘‘अयं आसवनिरोधो’’ति… ‘‘अयं आसवनिरोधगामिनी पटिपदा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। ‘‘इमे धम्मा अभिञ्ञेय्या’’ति…पे॰… ‘‘इमे धम्मा परिञ्ञेय्या’’ति… ‘‘इमे धम्मा पहातब्बा’’ति… ‘‘इमे धम्मा भावेतब्बा’’ति… ‘‘इमे धम्मा सच्छिकातब्बा’’ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। छन्नं फस्सायतनानं समुदयञ्च अत्थङ्गमञ्च अस्सादञ्च आदीनवञ्च निस्सरणञ्च जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्ति। पञ्चन्नं उपादानक्खन्धानं समुदयञ्च अत्थङ्गमञ्च अस्सादञ्च आदीनवञ्च निस्सरणञ्च जानतो पस्सतो… चतुन्नं महाभूतानं समुदयञ्च अत्थङ्गमञ्च अस्सादञ्च आदीनवञ्च निस्सरणञ्च जानतो पस्सतो… यं किञ्चि समुदयधम्मं सब्बं तं निरोधधम्मन्ति जानतो पस्सतो पञ्ञायेते सोता पिधीयन्ति पच्छिज्जन्ति न सवन्ति न आसवन्ति न सन्दन्ति नप्पवत्तन्तीति – पञ्ञायेते पिधिय्यरे। तेनाह भगवा –&lt;br&gt;&#xA;‘‘यानि सोतानि लोकस्मिं, [अजिताति भगवा]&lt;br&gt;&#xA;सति तेसं निवारणम्।&lt;br&gt;&#xA;सोतानं संवरं ब्रूमि, पञ्ञायेते पिधिय्यरे’’ति॥&lt;br&gt;&#xA;५.&lt;br&gt;&#xA;पञ्ञा चेव सति चापि, [इच्चायस्मा अजितो]&lt;br&gt;&#xA;नामरूपञ्च मारिस।&lt;br&gt;&#xA;एतं मे पुट्ठो पब्रूहि, कत्थेतं उपरुज्झति॥&lt;br&gt;&#xA;पञ्ञा चेव सति चापीति। पञ्ञाति या पञ्ञा पजानना विचयो पविचयो धम्मविचयो सल्लक्खणा उपलक्खणा पच्चुपलक्खणा पण्डिच्चं कोसल्लं नेपुञ्ञं वेभब्या चिन्ता उपपरिक्खा भूरी [भूरि (क॰)] मेधा परिणायिका विपस्सना सम्पजञ्ञं पतोदो पञ्ञा पञ्ञिन्द्रियं पञ्ञाबलं पञ्ञासत्थं पञ्ञापासादो पञ्ञाआलोको पञ्ञाओभासो पञ्ञापज्जोतो पञ्ञारतनं अमोहो धम्मविचयो सम्मादिट्ठि। सतीति या सति अनुस्सति…पे॰… सम्मासतीति – पञ्ञा चेव सतिचापि, इच्चायस्मा अजितो।&lt;br&gt;&#xA;नामरूपञ्च मारिसाति। नामन्ति चत्तारो अरूपिनो खन्धा। रूपन्ति चत्तारो च महाभूता चतुन्नञ्च महाभूतानं उपादायरूपम्। मारिसाति पियवचनं गरुवचनं सगारवसप्पतिस्साधिवचनमेतं मारिसाति – नामरूपञ्च मारिस।&lt;br&gt;&#xA;एतं मे पुट्ठो पब्रूहीति। एतं मेति यं पुच्छामि यं याचामि यं अज्झेसामि यं पसादेमि। पुट्ठोति पुच्छितो याचितो अज्झेसितो पसादितो। पब्रूहीति ब्रूहि आचिक्खाहि देसेहि पञ्ञपेहि पट्ठपेहि विवराहि विभजाहि [विवरेहि विभजेहि (क॰)] उत्तानीकरोहि पकासेहीति – एतं मे पुट्ठो पब्रूहि।&lt;br&gt;&#xA;कत्थेतं उपरुज्झतीति कत्थेतं निरुज्झति वूपसम्मति अत्थं गच्छति पटिप्पस्सम्भतीति। कत्थेतं उपरुज्झति। तेनाह सो ब्राह्मणो –&lt;br&gt;&#xA;‘‘पञ्ञा चेव सति चापि, [इच्चायस्मा अजितो]&lt;br&gt;&#xA;नामरूपञ्च मारिस।&lt;br&gt;&#xA;एवं मे पुट्ठो पब्रूहि, कत्थेतं उपरुज्झती’’ति॥&lt;br&gt;&#xA;६.&lt;br&gt;&#xA;यमेतं पञ्हं अपुच्छि, अजित तं वदामि ते।&lt;br&gt;&#xA;यत्थ नामञ्च रूपञ्च, असेसं उपरुज्झति।&lt;br&gt;&#xA;विञ्ञाणस्स निरोधेन, एत्थेतं उपरुज्झति॥&lt;br&gt;&#xA;यमेतं पञ्हं अपुच्छीति। यमेतन्ति पञ्ञञ्च सतिञ्च नामरूपञ्च। अपुच्छीति अपुच्छसि याचसि अज्झेसति [अज्झेसि (क॰)] पसादेसीति – यमेतं पञ्हं अपुच्छि।&lt;br&gt;&#xA;अजित तं वदामि तेति। अजिताति भगवा तं ब्राह्मणं नामेन आलपति। तन्ति पञ्ञञ्च सतिञ्च नामरूपञ्च। वदामीति वदामि आचिक्खामि देसेमि पञ्ञपेमि पट्ठपेमि विवरामि विभजामि उत्तानीकरोमि पकासेमीति। अजित तं वदामि ते।&lt;br&gt;&#xA;यत्थ नामञ्च रूपञ्च, असेसं उपरुज्झतीति नामन्ति चत्तारो अरूपिनो खन्धा। रूपन्ति चत्तारो च महाभूता चतुन्नञ्च महाभूतानं उपादायरूपम्। असेसन्ति सब्बेन सब्बं सब्बथा सब्बं असेसं निस्सेसं परियादियनवचनमेतं [परियादायवचनमेतं (स्या॰ क॰)] असेसन्ति। उपरुज्झतीति निरुज्झति वूपसम्मति अत्थं गच्छति पटिप्पस्सम्भतीति। यत्थ नामञ्च रूपञ्च असेसं उपरुज्झति।&lt;br&gt;&#xA;विञ्ञाणस्स निरोधेन, एत्थेतं उपरुज्झतीति सोतापत्तिमग्गञाणेन अभिसङ्खारविञ्ञाणस्स निरोधेन सत्त भवे ठपेत्वा अनमतग्गे संसारे ये उप्पज्जेय्युं नामञ्च रूपञ्च, एत्थेते निरुज्झन्ति वूपसम्मन्ति अत्थं गच्छन्ति पटिप्पस्सम्भन्ति। सकदागामिमग्गञाणेन अभिसङ्खारविञ्ञाणस्स निरोधेन द्वे भवे ठपेत्वा पञ्चसु भवेसु ये उप्पज्जेय्युं नामञ्च रूपञ्च, एत्थेते निरुज्झन्ति वूपसम्मन्ति अत्थं गच्छन्ति पटिप्पस्सम्भन्ति। अनागामिमग्गञाणेन अभिसङ्खारविञ्ञाणस्स निरोधेन एकं भवं ठपेत्वा रूपधातुया वा अरूपधातुया वा ये उप्पज्जेय्युं नामञ्च रूपञ्च, एत्थेते निरुज्झन्ति वूपसम्मन्ति अत्थं गच्छन्ति पटिप्पस्सम्भन्ति। अरहत्तमग्गञाणेन अभिसङ्खारविञ्ञाणस्स निरोधेन ये उप्पज्जेय्युं नामञ्च रूपञ्च, एत्थेते निरुज्झन्ति वूपसम्मन्ति अत्थं गच्छन्ति पटिप्पस्सम्भन्ति । अरहतो अनुपादिसेसाय निब्बानधातुया परिनिब्बायन्तस्स चरिमविञ्ञाणस्स निरोधेन पञ्ञा च सति च नामञ्च रूपञ्च, एत्थेते निरुज्झन्ति वूपसम्मन्ति अत्थं गच्छन्ति पटिप्पस्सम्भन्तीति – विञ्ञाणस्स निरोधेन एत्थेतं उपरुज्झति। तेनाह भगवा –&lt;br&gt;&#xA;‘‘यमेतं पञ्हं अपुच्छि, अजित तं वदामि ते।&lt;br&gt;&#xA;यत्थ नामञ्च रूपञ्च, असेसं उपरुज्झति।&lt;br&gt;&#xA;विञ्ञाणस्स निरोधेन, एत्थेतं उपरुज्झती’’ति॥&lt;br&gt;&#xA;७.&lt;br&gt;&#xA;ये च सङ्खातधम्मासे, ये च सेखा [सेक्खा (स्या॰ क॰)] पुथू इध।&lt;br&gt;&#xA;तेसं मे निपको इरियं, पुट्ठो पब्रूहि मारिस॥&lt;br&gt;&#xA;ये च सङ्खातधम्मासेति सङ्खातधम्मा वुच्चन्ति अरहन्तो खीणासवा। किंकारणा सङ्खातधम्मा वुच्चन्ति अरहन्तो खीणासवा? ते सङ्खातधम्मा ञातधम्मा तुलितधम्मा तीरितधम्मा विभूतधम्मा विभावितधम्मा। ‘‘सब्बे सङ्खारा अनिच्चा’’ति सङ्खातधम्मा ञातधम्मा तुलितधम्मा तीरितधम्मा विभूतधम्मा विभावितधम्मा। ‘‘सब्बे सङ्खारा दुक्खा’’ति सङ्खातधम्मा…पे॰… ‘‘सब्बे धम्मा अनत्ता’’ति सङ्खातधम्मा… ‘‘अविज्जापच्चया सङ्खारा’’ति सङ्खातधम्मा… ‘‘यं किञ्चि समुदयधम्मं सब्बं तं निरोधधम्म’’न्ति सङ्खातधम्मा ञातधम्मा तुलितधम्मा तीरितधम्मा विभूतधम्मा विभावितधम्मा। अथ वा तेसं खन्धा सङ्खाता धातुयो सङ्खाता आयतनानि सङ्खाता गतियो सङ्खाता उपपत्तियो सङ्खाता पटिसन्धि सङ्खाता भवा सङ्खाता संसारा सङ्खाता वट्टा सङ्खाता। अथ वा ते खन्धपरियन्ते ठिता धातुपरियन्ते ठिता आयतनपरियन्ते ठिता गतिपरियन्ते ठिता उपपत्तिपरियन्ते ठिता पटिसन्धिपरियन्ते ठिता भवपरियन्ते ठिता संसारपरियन्ते ठिता वट्टपरियन्ते ठिता अन्तिमे भवे ठिता अन्तिमे समुस्सये ठिता अन्तिमदेहधरा अरहन्तो।&lt;br&gt;&#xA;तेसं चायं [यायं (क॰)] पच्छिमको, चरिमोयं समुस्सयो।&lt;br&gt;&#xA;जातिमरणसंसारो, नत्थि नेसं पुनब्भवोति॥&lt;br&gt;&#xA;तंकारणा सङ्खातधम्मा वुच्चन्ति अरहन्तो खीणासवाति। ये च सङ्खातधम्मासे, ये च सेखा पुथू इधाति। सेखाति किंकारणा वुच्चन्ति सेखा? सिक्खन्तीति सेखा। किञ्च सिक्खन्ति? अधिसीलम्पि सिक्खन्ति, अधिचित्तम्पि सिक्खन्ति, अधिपञ्ञम्पि सिक्खन्ति। कतमा अधिसीलसिक्खा? इध भिक्खु सीलवा होति पातिमोक्खसंवरसंवुतो विहरति आचारगोचरसम्पन्नो अणुमत्तेसु वज्जेसु भयदस्सावी, समादाय सिक्खति सिक्खापदेसु। खुद्दको सीलक्खन्धो महन्तो सीलक्खन्धो सीलं पतिट्ठा आदि चरणं संयमो संवरो मुखं पमुखं कुसलानं धम्मानं समापत्तिया – अयं अधिसीलसिक्खा।&lt;br&gt;&#xA;कतमा अधिचित्तसिक्खा? इध भिक्खु विविच्चेव कामेहि…पे॰… पठमं झानं… दुतियं झानं… ततियं झानं… चतुत्थं झानं उपसम्पज्ज विहरति – अयं अधिचित्तसिक्खा।&lt;br&gt;&#xA;कतमा अधिपञ्ञासिक्खा? इध भिक्खु पञ्ञवा होति उदयत्थगामिनिया पञ्ञाय समन्नागतो अरियाय निब्बेधिकाय सम्मा दुक्खक्खयगामिनिया। सो ‘‘इदं दुक्ख’’न्ति यथाभूतं पजानाति, ‘‘अयं दुक्खसमुदयो’’ति…पे॰… ‘‘अयं दुक्खनिरोधो’’ति… ‘‘अयं दुक्खनिरोधगामिनी पटिपदा’’ति यथाभूतं पजानाति। ‘‘इमे आसवा’’ति…पे॰… ‘‘अयं आसवसमुदयो’’ति… ‘‘अयं आसवनिरोधो’’ति… ‘‘अयं आसवनिरोधगामिनी पटिपदा’’ति यथाभूतं पजानाति। ‘‘अयं अधिपञ्ञासिक्खा’’… इमा तिस्सो सिक्खायो आवज्जन्ता सिक्खन्ति जानन्ता सिक्खन्ति पस्सन्ता सिक्खन्ति चित्तं अधिट्ठहन्ता सिक्खन्ति सद्धाय अधिमुच्चन्ता सिक्खन्ति वीरियं [विरियं (स्या॰)] पग्गण्हन्ता सिक्खन्ति सतिं उपट्ठपेन्ता सिक्खन्ति चित्तं समादहन्ता सिक्खन्ति पञ्ञाय पजानन्ता सिक्खन्ति अभिञ्ञेय्यं अभिजानन्ता सिक्खन्ति परिञ्ञेय्यं परिजानन्ता सिक्खन्ति पहातब्बं पजहन्ता सिक्खन्ति भावेतब्बं भावेन्ता सिक्खन्ति सच्छिकातब्बं सच्छिकरोन्ता सिक्खन्ति आचरन्ति समाचरन्ति समादाय वत्तन्ति। तंकारणा वुच्चन्ति – सेखा। पुथूति बहुका। एते सेखा सोतापन्ना च पटिपन्ना च सकदागामिनो च पटिपन्ना च अनागामिनो च पटिपन्ना च अरहन्तो च पटिपन्ना च। इधाति इमिस्सा दिट्ठिया इमिस्सा खन्तिया इमिस्सा रुचिया इमस्मिं आदाये इमस्मिं धम्मे इमस्मिं विनये इमस्मिं धम्मविनये इमस्मिं पावचने इमस्मिं ब्रह्मचरिये इमस्मिं सत्थुसासने इमस्मिं अत्तभावे इमस्मिं मनुस्सलोकेति – ये च सेखा पुथू इध।&lt;br&gt;&#xA;तेसं मे निपको इरियं, पुट्ठो पब्रूहि मारिसाति त्वम्पि निपको पण्डितो पञ्ञवा बुद्धिमा ञाणी मेधावी। तेसं सङ्खातधम्मानञ्च सेक्खानञ्च इरियं चरियं वुत्ति पवत्ति आचरं गोचरं विहारं पटिपदम्। पुट्ठोति पुच्छितो याचितो अज्झेसितो पसादितो। पब्रूहीति ब्रूहि आचिक्खाहि देसेहि पञ्ञपेहि पट्ठपेहि विवराहि विभजाहि उत्तानीकरोहि पकासेहि। मारिसाति पियवचनं गरुवचनं सगारवसप्पतिस्साधिवचनमेतं मारिसाति – तेसं मे निपको इरियं, पुट्ठो पब्रूहि मारिस। तेनाह सो ब्राह्मणो –&lt;br&gt;&#xA;‘‘ये च सङ्खातधम्मासे, ये च सेखा पुथू इध।&lt;br&gt;&#xA;तेसं मे निपको इरियं, पुट्ठो पब्रूहि मारिसा’’ति॥&lt;br&gt;&#xA;८.&lt;br&gt;&#xA;कामेसु नाभिगिज्झेय्य, मनसानाविलो सिया।&lt;br&gt;&#xA;कुसलो सब्बधम्मानं, सतो भिक्खु परिब्बजे॥&lt;br&gt;&#xA;कामेसु नाभिगिज्झेय्याति। कामाति उद्दानतो द्वे कामा – वत्थुकामा च किलेसकामा च। कतमे वत्थुकामा? मनापिका रूपा मनापिका सद्दा मनापिका गन्धा मनापिका रसा मनापिका फोट्ठब्बा, अत्थरणा पावुरणा [पापुरणा (स्या॰)] दासिदासा अजेळका कुक्कुटसूकरा हत्थिगवास्सवळवा खेत्तं वत्थु हिरञ्ञं सुवण्णं गामनिगमराजधानियो [राजठानियो (क॰)] रट्ठञ्च जनपदो च कोसो च कोट्ठागारञ्च – यं किञ्चि रजनीयवत्थु वत्थुकामा।&lt;br&gt;&#xA;अपि च अतीता कामा अनागता कामा पच्चुप्पन्ना कामा अज्झत्ता कामा बहिद्धा कामा अज्झत्तबहिद्धा कामा, हीना कामा मज्झिमा कामा पणीता कामा, आपायिका कामा मानुसिका कामा दिब्बा कामा, पच्चुपट्ठिता कामा, निम्मिता कामा परनिम्मिता कामा, परिग्गहिता कामा अपरिग्गहिता कामा, ममायिता कामा अममायिता कामा, सब्बेपि कामावचरा धम्मा, सब्बेपि रूपावचरा धम्मा, सब्बेपि अरूपावचरा धम्मा, तण्हावत्थुका तण्हारम्मणा, कामनीयट्ठेन रजनीयट्ठेन मदनीयट्ठेन रमणीयट्ठेन [नत्थि स्या॰ पोत्थके महानि॰ १] कामा। इमे वुच्चन्ति वत्थुकामा।&lt;br&gt;&#xA;कतमे किलेसकामा? छन्दो कामो रागो कामो छन्दरागो कामो सङ्कप्पो कामो रागो कामो सङ्कप्परागो कामो, यो कामेसु कामच्छन्दो कामरागो कामनन्दी कामतण्हा कामसिनेहो कामपिपासा कामपरिळाहो कामगेधो काममुच्छा कामज्झोसानं कामोघो कामयोगो कामुपादानं कामच्छन्दनीवरणं –&lt;br&gt;&#xA;अद्दसं काम ते मूलं, सङ्कप्पा काम जायसि।&lt;br&gt;&#xA;न तं सङ्कप्पयिस्सामि, एवं काम न हेहिसीति॥&lt;br&gt;&#xA;इमे वुच्चन्ति किलेसकामा। गेधो वुच्चति तण्हा, यो रागो सारागो…पे॰… अभिज्झा लोभो अकुसलमूलम्। कामेसु नाभिगिज्झेय्याति किलेसकामेन वत्थुकामेसु नाभिगिज्झेय्य न पलिबुन्धेय्य [पलिबुज्झेय्य (स्या॰)] अगिद्धो अस्स अगधितो अमुच्छितो अनज्झापन्नो [अनज्झोपन्नो (स्या॰)] वीतगेधो विगतगेधो चत्तगेधो वन्तगेधो मुत्तगेधो पहीनगेधो पटिनिस्सट्ठगेधो वीतरागो विगतरागो चत्तरागो वन्तरागो मुत्तरागो पहीनरागो पटिनिस्सट्ठरागो निच्छातो निब्बुतो सीतिभूतो सुखप्पटिसंवेदी ब्रह्मभूतेन अत्तना विहरेय्याति – कामेसु नाभिगिज्झेय्य।&lt;br&gt;&#xA;मनसानाविलो सियाति। मनोति यं चित्तं मनो मानसं हदयं पण्डरं मनो मनायतनं मनिन्द्रियं विञ्ञाणं विञ्ञाणक्खन्धो तज्जा मनोविञ्ञाणधातु। कायदुच्चरितेन चित्तं आविलं होति लुळितं एरितं घट्टितं चलितं भन्तं अवूपसन्तम्। वचीदुच्चरितेन…पे॰… मनोदुच्चरितेन… रागेन… दोसेन… मोहेन… कोधेन… उपनाहेन… मक्खेन… पळासेन… इस्साय… मच्छरियेन… मायाय… साठेय्येन… थम्भेन… सारम्भेन… मानेन… अतिमानेन… मदेन… पमादेन… सब्बकिलेसेहि… सब्बदुच्चरितेहि… सब्बडाहेहि… सब्बपरिळाहेहि… सब्बसन्तापेहि… सब्बाकुसलाभिसङ्खारेहि चित्तं आविलं होति लुळितं एरितं घट्टितं चलितं भन्तं अवूपसन्तम्। मनसानाविलो सियाति चित्तेन अनाविलो सिया – अलुळितो अनेरितो अघट्टितो अचलितो अभन्तो वूपसन्तो आविलकरे किलेसे जहेय्य पजहेय्य विनोदेय्य ब्यन्तीकरेय्य [ब्यन्तिं करेय्य (क॰)] अनभावं गमेय्य, आविलकरेहि किलेसेहि च आरतो [आरतो अस्स (क॰) महानि॰ १८ पस्स] विरतो पटिविरतो निक्खन्तो निस्सटो विप्पमुत्तो विसञ्ञुत्तो विमरियादिकतेन चेतसा विहरेय्याति – मनसानाविलो सिया।&lt;br&gt;&#xA;कुसलो सब्बधम्मानन्ति ‘‘सब्बे सङ्खारा अनिच्चा’’ति कुसलो सब्बधम्मानं, ‘‘सब्बे सङ्खारा दुक्खा’’ति कुसलो सब्बधम्मानं, ‘‘सब्बे धम्मा अनत्ता’’ति कुसलो सब्बधम्मानं, ‘‘अविज्जापच्चया सङ्खारा’’ति कुसलो सब्बधम्मानं…पे॰… ‘‘यं किञ्चि समुदयधम्मं सब्बं तं निरोधधम्म’’न्ति कुसलो सब्बधम्मानम्। एवम्पि कुसलो सब्बधम्मानम्।&lt;br&gt;&#xA;अथ वा, अनिच्चतो कुसलो सब्बधम्मानं, दुक्खतो…पे॰… रोगतो… गण्डतो… सल्लतो… अघतो… आबाधतो… परतो… पलोकतो… ईतितो… उपद्दवतो… भयतो… उपसग्गतो… चलतो… पभङ्गुतो… अद्धुवतो [अधुवतो (क॰) महानि॰ १३] … अताणतो… अलेणतो… असरणतो… असरणीभूततो… रित्ततो… तुच्छतो… सुञ्ञतो… अनत्ततो… आदीनवतो… विपरिणामधम्मतो… असारकतो… अघमूलतो… वधकतो… विभवतो… सासवतो… सङ्खततो… मारामिसतो… जातिधम्मतो… जराधम्मतो… ब्याधिधम्मतो… मरणधम्मतो… सोकपरिदेवदुक्खदोमनस्सुपायासधम्मतो … संकिलेसिकधम्मतो… समुदयतो… अत्थङ्गमतो… अस्सादतो… आदीनवतो… निस्सरणतो कुसलो सब्बधम्मानम्। एवम्पि कुसलो सब्बधम्मानम्।&lt;br&gt;&#xA;अथ वा, खन्धकुसलो धातुकुसलो आयतनकुसलो पटिच्चसमुप्पादकुसलो सतिपट्ठानकुसलो सम्मप्पधानकुसलो इद्धिपादकुसलो इन्द्रियकुसलो बलकुसलो बोज्झङ्गकुसलो मग्गकुसलो फलकुसलो निब्बानकुसलो। एवम्पि कुसलो सब्बधम्मानम्।&lt;br&gt;&#xA;अथ वा, सब्बधम्मा वुच्चन्ति द्वादसायतनानि – चक्खु चेव [चक्खुञ्चेव (क॰)] रूपा च, सोतञ्च सद्दा च, घानञ्च गन्धा च, जिव्हा च रसा च, कायो च फोट्ठब्बा च, मनो च धम्मा च। यतो च अज्झत्तिकबाहिरेसु आयतनेसु छन्दरागो पहीनो होति उच्छिन्नमूलो तालावत्थुकतो अनभावंकतो [अनभावङ्गतो (स्या॰)] आयतिं अनुप्पादधम्मो, एत्तावतापि कुसलो सब्बधम्मानन्ति – कुसलो सब्बधम्मानम्।&lt;br&gt;&#xA;सतो भिक्खु परिब्बजेति। सतोति चतूहि कारणेहि सतो – काये कायानुपस्सनासतिपट्ठानं भावेन्तो सतो, वेदनासु वेदनानुपस्सनासतिपट्ठानं भावेन्तो सतो, चित्ते चित्तानुपस्सनासतिपट्ठानं भावेन्तो सतो, धम्मेसु धम्मानुपस्सनासतिपट्ठानं भावेन्तो सतो।&lt;br&gt;&#xA;अपरेहिपि चतूहि कारणेहि सतो – असतिपरिवज्जनाय सतो, सतिकरणीयानं धम्मानं कतत्ता सतो, सतिपरिबन्धानं [सतिपटिपक्खानं (स्या॰) महानि॰ ३] धम्मानं हतत्ता सतो, सतिनिमित्तानं धम्मानं असम्मुट्ठत्ता [अप्पमुट्ठत्ता (स्या॰)] सतो।&lt;br&gt;&#xA;अपरेहिपि चतूहि कारणेहि सतो – सतिया समन्नागतत्ता सतो, सतिया वसितत्ता सतो, सतिया पागुञ्ञेन समन्नागतत्ता सतो, सतिया अपच्चोरोहणताय सतो।&lt;br&gt;&#xA;अपरेहिपि चतूहि कारणेहि सतो – सतिया समन्नागतत्ता सतो, सन्तत्ता सतो, समितत्ता सतो, सन्तधम्मसमन्नागतत्ता सतो। बुद्धानुस्सतिया सतो, धम्मानुस्सतिया सतो, सङ्घानुस्सतिया सतो, सीलानुस्सतिया सतो, चागानुस्सतिया सतो, देवतानुस्सतिया सतो , आनापानस्सतिया सतो, मरणस्सतिया सतो, कायगतासतिया सतो, उपसमानुस्सतिया सतो। या सति अनुस्सति…पे॰… सम्मासति सतिसम्बोज्झङ्गो एकायनमग्गो, अयं वुच्चति सति। इमाय सतिया उपेतो होति समुपेतो उपागतो समुपागतो उपपन्नो समुपपन्नो [सम्पन्नो (क॰)] समन्नागतो, सो वुच्चति सतो। भिक्खूति सत्तन्नं धम्मानं भिन्नत्ता भिक्खु – सक्कायदिट्ठि भिन्ना होति, विचिकिच्छा भिन्ना होति, सीलब्बतपरामासो भिन्नो होति, रागो भिन्नो होति, दोसो भिन्नो होति, मोहो भिन्नो होति, मानो भिन्नो होति। भिन्ना होन्ति पापका अकुसला धम्मा संकिलेसिका पोनोभविका [पोनोब्भविका (स्या॰ क॰)] सदरा दुक्खविपाका आयतिं जातिजरामरणिया।&lt;br&gt;&#xA;पज्जेन कतेन [पज्जोतकतेन (क॰) सु॰ नि॰ ५१९] अत्तना, [सभियाति भगवा]&lt;br&gt;&#xA;परिनिब्बानगतो वितिण्णकङ्खो।&lt;br&gt;&#xA;विभवञ्च भवञ्च विप्पहाय, वुसितवा खीणपुनब्भवो स भिक्खूति॥&lt;br&gt;&#xA;सतो भिक्खु परिब्बजेति सतो भिक्खु परिब्बजे, सतो गच्छेय्य, सतो तिट्ठेय्य, सतो निसीदेय्य, सतो सेय्यं कप्पेय्य, सतो अभिक्कमेय्य, सतो पटिक्कमेय्य, सतो आलोकेय्य, सतो विलोकेय्य, सतो समिञ्जेय्य, सतो पसारेय्य, सतो सङ्घाटिपत्तचीवरं धारेय्य, सतो चरेय्य विहरेय्य इरियेय्य वत्तेय्य पालेय्य यपेय्य यापेय्याति – सतो भिक्खु परिब्बजे। तेनाह भगवा –&lt;br&gt;&#xA;‘‘कामेसु नाभिगिज्झेय्य, मनसानाविलो सिया।&lt;br&gt;&#xA;कुसलो सब्बधम्मानं, सतो भिक्खु परिब्बजे’’ति॥&lt;br&gt;&#xA;सह गाथापरियोसाना ये ते ब्राह्मणेन सद्धिं एकच्छन्दा एकपयोगा एकाधिप्पाया एकवासनवासिता, तेसं अनेकपाणसहस्सानं विरजं वीतमलं धम्मचक्खुं उदपादि – ‘‘यं किञ्चि समुदयधम्मं सब्बं तं निरोधधम्म’’न्ति। तस्स ब्राह्मणस्स अनुपादाय आसवेहि चित्तं विमुच्चि। सह अरहत्तप्पत्ता अजिनजटावाकचीरतिदण्डकमण्डलुकेसा च मस्सू च अन्तरहिता, भण्डुकासायवत्थवसनो सङ्घाटिपत्तचीवरधरो अन्वत्थपटिपत्तिया पञ्जलिको भगवन्तं नमस्समानो निसिन्नो होति – ‘‘सत्था मे भन्ते भगवा, सावकोहमस्मी’’ति।&lt;br&gt;&#xA;अजितमाणवपुच्छानिद्देसो पठमो।&lt;/p&gt;</description>
    </item>
    <item>
      <title>२ खग्गविसाणसुत्तो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/2_khaggavisANasutto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/17_chULaniddesapALi/2_khaggavisANasutto/</guid>
      <description>&lt;p&gt;खग्गविसाणसुत्तो&lt;br&gt;&#xA;खग्गविसाणसुत्तनिद्देसो&lt;/p&gt;&#xA;&lt;h2 id=&#34;पठमवगग&#34;&gt;पठमवग्गो&lt;/h2&gt;&#xA;&lt;p&gt;१२१.&lt;br&gt;&#xA;सब्बेसु भूतेसु निधाय दण्डं, अविहेठयं अञ्ञतरम्पि तेसम्।&lt;br&gt;&#xA;न पुत्तमिच्छेय्य कुतो सहायं, एको चरे खग्गविसाणकप्पो॥&lt;br&gt;&#xA;सब्बेसु भूतेसु निधाय दण्डन्ति। सब्बेसूति सब्बेन सब्बं सब्बथा सब्बं असेसं निस्सेसं परियादियनवचनमेतं – सब्बेसूति। भूतेसूति भूता वुच्चन्ति तसा च थावरा च। तसाति येसं तसिततण्हा अप्पहीना, येसञ्च भयभेरवा अप्पहीना। किंकारणा वुच्चन्ति तसा? ते तसन्ति उत्तसन्ति परितसन्ति भासन्ति सन्तासं आपज्जन्ति, तंकारणा वुच्चन्ति तसा। थावराति येसं तसिततण्हा पहीना, येसञ्च भयभेरवा पहीना। किंकारणा वुच्चन्ति थावरा? ते न तसन्ति न उत्तसन्ति न परितसन्ति न भायन्ति न सन्तासं आपज्जन्ति, तंकारणा वुच्चन्ति थावरा। दण्डन्ति तयो दण्डा – कायदण्डो वचीदण्डो मनोदण्डो। तिविधं कायदुच्चरितं कायदण्डो, चतुब्बिधं वचीदुच्चरितं वचीदण्डो, तिविधं मनोदुच्चरितं मनोदण्डो। सब्बेसु भूतेसु निधाय दण्डन्ति सब्बेसु भूतेसु दण्डं निधाय निदहित्वा।&lt;br&gt;&#xA;अविहेठयं अञ्ञतरम्पि तेसन्ति एकमेकम्पि सत्तं पाणिना वा लेड्डुना वा दण्डेन वा सत्थेन वा अन्दुया [अरुया (स्या॰), अद्दुया (क॰)] वा रज्जुया वा अविहेठयन्तो, सब्बेपि सत्ते पाणिना वा लेड्डुना वा दण्डेन वा सत्थेन वा अन्दुया वा रज्जुया वा अविहेठयन्तोति – अविहेठयं अञ्ञतरम्पि तेसम्।&lt;br&gt;&#xA;न पुत्तमिच्छेय्य कुतो सहायन्ति। नाति पटिक्खेपो; पुत्ताति चत्तारो पुत्ता – अत्रजो पुत्तो, खेत्तजो पुत्तो, दिन्नको पुत्तो, अन्तेवासिको पुत्तो। सहायन्ति सहाया वुच्चन्ति येहि सह आगमनं फासु, गमनं फासु, गमनागमनं फासु, ठानं फासु, निसज्जनं फासु, सयनं [निपज्जनं (स्या॰)] फासु, आलपनं फासु, सल्लपनं फासु, उल्लपनं फासु, समुल्लपनं फासु । न पुत्तमिच्छेय्य कुतो सहायन्ति पुत्तम्पि न इच्छेय्य न सादियेय्य न पत्थयेय्य न पिहयेय्य नाभिजप्पेय्य, कुतो मित्तं वा सन्दिट्ठं वा सम्भत्तं वा सहायं वा इच्छेय्य [इच्छिस्सति (स्या॰) एवमीदिसेसु पदेसु अनागतविभत्तिया] सादियेय्य पत्थयेय्य पिहयेय्य अभिजप्पेय्याति – न पुत्तमिच्छेय्य कुतो सहायम्।&lt;br&gt;&#xA;एको चरे खग्गविसाणकप्पोति। एकोति सो पच्चेकसम्बुद्धो पब्बज्जासङ्खातेन एको, अदुतियट्ठेन एको, तण्हाय पहानट्ठेन [तण्हापहानट्ठेन (स्या॰) महानि॰ १९१] एको, एकन्तवीतरागोति एको, एकन्तवीतदोसोति एको, एकन्तवीतमोहोति एको, एकन्तनिक्किलेसोति एको, एकायनमग्गं गतोति एको, एको अनुत्तरं पच्चेकसम्बोधिं अभिसम्बुद्धोति एको।&lt;br&gt;&#xA;कथं सो पच्चेकसम्बुद्धो पब्बज्जासङ्खातेन एको? सो पच्चेकसम्बुद्धो सब्बं घरावासपलिबोधं छिन्दित्वा पुत्तदारपलिबोधं छिन्दित्वा ञातिपलिबोधं छिन्दित्वा सन्निधिपलिबोधं छिन्दित्वा केसमस्सुं ओहारेत्वा कासायानि वत्थानि अच्छादेत्वा अगारस्मा अनगारियं पब्बजित्वा अकिञ्चनभावं उपगन्त्वा एको चरति विहरति इरियति वत्तेति पालेति यपेति यापेतीति – एवं सो पच्चेकसम्बुद्धो पब्बज्जासङ्खातेन एको।&lt;br&gt;&#xA;कथं सो पच्चेकसम्बुद्धो अदुतियट्ठेन एको? सो एवं पब्बजितो समानो एको अरञ्ञवनपत्थानि पन्तानि सेनासनानि पटिसेवति अप्पसद्दानि अप्पनिग्घोसानि विजनवातानि मनुस्सराहस्सेय्यकानि पटिसल्लानसारुप्पानि। सो एको गच्छति, एको तिट्ठति, एको निसीदति, एको सेय्यं कप्पेति, एको गामं पिण्डाय पविसति, एको अभिक्कमति, एको पटिक्कमति, एको रहो निसीदति, एको चङ्कमं अधिट्ठाति, एको चरति विहरति इरियति वत्तेति पालेति यपेति यापेतीति – एवं सो पच्चेकसम्बुद्धो अदुतियट्ठेन एको।&lt;br&gt;&#xA;कथं सो पच्चेकसम्बुद्धो तण्हाय पहानट्ठेन एको? सो एवं एको अदुतियो अप्पमत्तो आतापी पहितत्तो विहरन्तो महापधानं पदहन्तो मारं ससेनकं नमुचिं कण्हं पमत्तबन्धुं विधमेत्वा च तण्हाजालिनिं विसरितं विसत्तिकं पजहि विनोदेसि ब्यन्तीअकासि अनभावंगमेसि।&lt;br&gt;&#xA;‘‘तण्हादुतियो पुरिसो, दीघमद्धान संसरम्।&lt;br&gt;&#xA;इत्थभावञ्ञथाभावं, संसारं नातिवत्तति॥&lt;br&gt;&#xA;‘‘एतमादीनवं ञत्वा, तण्हं दुक्खस्स सम्भवम्।&lt;br&gt;&#xA;वीततण्हो अनादानो, सतो भिक्खु परिब्बजे’’ति॥&lt;br&gt;&#xA;एवं सो पच्चेकसम्बुद्धो तण्हाय पहानट्ठेन एको।&lt;br&gt;&#xA;कथं सो पच्चेकसम्बुद्धो एकन्तवीतरागोति एको? रागस्स पहीनत्ता एकन्तवीतरागोति एको, दोसस्स पहीनत्ता एकन्तवीतदोसोति एको, मोहस्स पहीनत्ता एकन्तवीतमोहोति एको, किलेसानं पहीनत्ता एकन्तनिक्किलेसोति एको। एवं सो पच्चेकसम्बुद्धो एकन्तवीतरागोति एको।&lt;br&gt;&#xA;कथं सो पच्चेकसम्बुद्धो एकायनमग्गं गतोति एको? एकायनमग्गो वुच्चति चत्तारो सतिपट्ठाना, चत्तारो सम्मप्पधाना, चत्तारो इद्धिपादा, पञ्चिन्द्रियानि, पञ्च बलानि, सत्त बोज्झङ्गा अरियो अट्ठङ्गिको मग्गो।&lt;br&gt;&#xA;‘‘एकायनं जातिखयन्तदस्सी, मग्गं पजानाति हितानुकम्पी।&lt;br&gt;&#xA;एतेन मग्गेन तरिंसु पुब्बे, तरिस्सन्ति ये च तरन्ति ओघ’’न्ति॥&lt;br&gt;&#xA;एवं सो पच्चेकसम्बुद्धो एकायनमग्गं गतोति एको।&lt;br&gt;&#xA;कथं सो पच्चेकसम्बुद्धो एको अनुत्तरं पच्चेकसम्बोधिं अभिसम्बुद्धोति एको? बोधि वुच्चति चतूसु मग्गेसु ञाणम्। पञ्ञा पञ्ञिन्द्रियं पञ्ञाबलं धम्मविचयसम्बोज्झङ्गो वीमंसा विपस्सना सम्मादिट्ठि। सो पच्चेकसम्बुद्धो मग्गपच्चेकसम्बुद्धो ञाणपच्चेकसम्बुद्धो ‘‘सब्बे सङ्खारा अनिच्चा’’ति बुज्झि, ‘‘सब्बे सङ्खारा दुक्खा’’ति बुज्झि, ‘‘सब्बे धम्मा अनत्ता’’ति बुज्झि, ‘‘अविज्जापच्चया सङ्खारा’’ति बुज्झि, ‘‘सङ्खारपच्चया विञ्ञाण’’न्ति बुज्झि, ‘‘विञ्ञाणपच्चया नामरूप’’न्ति बुज्झि, ‘‘नामरूपपच्चया सळायतन’’न्ति बुज्झि, ‘‘सळायतनपच्चया फस्सो’’ति बुज्झि, ‘‘फस्सपच्चया वेदना’’ति बुज्झि, ‘‘वेदनापच्चया तण्हा’’ति बुज्झि, ‘‘तण्हापच्चया उपादान’’न्ति बुज्झि, ‘‘उपादानपच्चया भवो’’ति बुज्झि, ‘‘भवपच्चया जाती’’ति बुज्झि, ‘‘जातिपच्चया जरामरण’’न्ति बुज्झि; ‘‘अविज्जानिरोधा सङ्खारनिरोधो’’ति बुज्झि, ‘‘सङ्खारनिरोधा विञ्ञाणनिरोधो’’ति बुज्झि, ‘‘विञ्ञाणनिरोधा नामरूपनिरोधो’’ति बुज्झि, ‘‘नामरूपनिरोधा सळायतननिरोधो’’ति बुज्झि, ‘‘सळायतननिरोधा फस्सनिरोधो’’ति बुज्झि, ‘‘फस्सनिरोधा वेदनानिरोधो’’ति बुज्झि, ‘‘वेदनानिरोधा तण्हानिरोधो’’ति बुज्झि, ‘‘तण्हानिरोधा उपादाननिरोधो’’ति बुज्झि, ‘‘उपादाननिरोधा भवनिरोधो’’ति बुज्झि, ‘‘भवनिरोधा जातिनिरोधो’’ति बुज्झि, ‘‘जातिनिरोधा जरामरणनिरोधो’’ति बुज्झि; ‘‘इदं दुक्ख’’न्ति बुज्झि, ‘‘अयं दुक्खसमुदयो’’ति बुज्झि, ‘‘अयं दुक्खनिरोधो’’ति बुज्झि, ‘‘अयं दुक्खनिरोधगामिनी पटिपदा’’ति बुज्झि; ‘‘इमे आसवा’’ति बुज्झि, ‘‘अयं आसवसमुदयो’’ति बुज्झि…पे॰… ‘‘अयं आसवनिरोधगामिनी पटिपदा’’ति बुज्झि; ‘‘इमे धम्मा अभिञ्ञेय्या’’ति बुज्झि, ‘‘इमे धम्मा पहातब्बा’’ति बुज्झि, ‘‘इमे धम्मा सच्छिकातब्बा’’ति बुज्झि, ‘‘इमे धम्मा भावेतब्बा’’ति बुज्झि; छन्नं फस्सायतनानं समुदयञ्च अत्थङ्गमञ्च अस्सादञ्च आदीनवञ्च निस्सरणञ्च बुज्झि, पञ्चन्नं उपादानक्खन्धानं समुदयञ्च…पे॰… निस्सरणञ्च बुज्झि, चतुन्नं महाभूतानं समुदयञ्च अत्थङ्गमञ्च अस्सादञ्च आदीनवञ्च निस्सरणञ्च बुज्झि, ‘‘यं किञ्चि समुदयधम्मं सब्बं तं निरोधधम्म’’न्ति बुज्झि।&lt;br&gt;&#xA;अथ वा, यं बुज्झितब्बं अनुबुज्झितब्बं पटिबुज्झितब्बं सम्बुज्झितब्बं अधिगन्तब्बं फस्सितब्बं सच्छिकातब्बं, सब्बं तं तेन पच्चेकबोधिञाणेन बुज्झि अनुबुज्झि पटिबुज्झि सम्बुज्झि अधिगच्छि फस्सेसि सच्छाकासीति एवं सो पच्चेकसम्बुद्धो एको अनुत्तरं पच्चेकसम्बोधिं अभिसम्बुद्धोति – एको।&lt;br&gt;&#xA;चरेति अट्ठ चरियायो – इरियापथचरिया, आयतनचरिया, सतिचरिया, समाधिचरिया, ञाणचरिया, मग्गचरिया, पत्तिचरिया, लोकत्थचरिया। इरियापथचरियाति चतूसु इरियापथेसु। आयतनचरियाति छसु अज्झत्तिकबाहिरेसु आयतनेसु। सतिचरियाति चतूसु सतिपट्ठानेसु। समाधिचरियाति चतूसु झानेसु। ञाणचरियाति चतूसु अरियसच्चेसु। मग्गचरियाति चतूसु अरियमग्गेसु। पत्तिचरियाति चतूसु सामञ्ञफलेसु। लोकत्थचरियाति तथागतेसु अरहन्तेसु सम्मासम्बुद्धेसु पदेसतो पच्चेकसम्बुद्धेसु पदेसतो सावकेसु। इरियापथचरिया च पणिधिसम्पन्नानं, आयतनचरिया च इन्द्रियेसु गुत्तद्वारानं , सतिचरिया च अप्पमादविहारीनं, समाधिचरिया च अधिचित्तमनुयुत्तानं, ञाणचरिया च बुद्धिसम्पन्नानं, मग्गचरिया च सम्मापटिपन्नानं, पत्तिचरिया च अधिगतफलानं, लोकत्थचरिया च तथागतानं अरहन्तानं सम्मासम्बुद्धानं पदेसतो पच्चेकबुद्धानं पदेसतो सावकानम्। इमा अट्ठ चरियायो। अपरापि अट्ठ चरियायो – अधिमुच्चन्तो सद्धाय चरति, पग्गण्हन्तो वीरियेन चरति, उपट्ठपेन्तो सतिया चरति, अविक्खेपं करोन्तो समाधिना चरति, पजानन्तो पञ्ञाय चरति, विजानन्तो विञ्ञाणचरियाय चरति। एवं पटिपन्नस्स कुसला धम्मा आयापेन्तीति – आयतनचरियाय चरति। एवं पटिपन्नो विसेसमधिगच्छतीति – विसेसचरियाय चरति। इमा अट्ठ चरियायो।&lt;br&gt;&#xA;अपरापि अट्ठ चरियायो – दस्सनचरिया च सम्मादिट्ठिया, अभिरोपनचरिया च सम्मासङ्कप्पस्स , परिग्गहचरिया च सम्मावाचाय, समुट्ठानचरिया च सम्माकम्मन्तस्स, वोदानचरिया च सम्माआजीवस्स, पग्गहचरिया च सम्मावायामस्स, उपट्ठानचरिया च सम्मासतिया, अविक्खेपचरिया च सम्मासमाधिस्स। इमा अट्ठ चरियायो।&lt;br&gt;&#xA;खग्गविसाणकप्पोति यथा खग्गस्स नाम विसाणं एकं होति अदुतियं, एवमेव सो पच्चेकसम्बुद्धो तक्कप्पो तस्सदिसो तप्पटिभागो। यथा अतिलोणं वुच्चति लोणकप्पो, अतितित्तकं वुच्चति तित्तकप्पो, अतिमधुरं वुच्चति मधुरकप्पो, अतिउण्हं वुच्चति अग्गिकप्पो , अतिसीतलं वुच्चति हिमकप्पो, महाउदकक्खन्धो वुच्चति समुद्दकप्पो, महाभिञ्ञाबलप्पत्तो सावको वुच्चति सत्थुकप्पोति; एवमेव सो पच्चेकसम्बुद्धो तत्थ तक्कप्पो तस्सदिसो तप्पटिभागो एको अदुतियो मुत्तबन्धनो सम्मा लोके चरति विहरति इरियति वत्तेति पालेति यपेति यापेतीति – एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘सब्बेसु भूतेसु निधाय दण्डं, अविहेठयं अञ्ञतरम्पि तेसम्।&lt;br&gt;&#xA;न पुत्तमिच्छेय्य कुतो सहायं, एको चरे खग्गविसाणकप्पो’’ति॥&lt;br&gt;&#xA;१२२.&lt;br&gt;&#xA;संसग्गजातस्स भवन्ति स्नेहा, स्नेहन्वयं दुक्खमिदं पहोति।&lt;br&gt;&#xA;आदीनवं स्नेहजं पेक्खमानो, एको चरे खग्गविसाणकप्पो॥&lt;br&gt;&#xA;संसग्गजातस्स भवन्ति स्नेहाति। संसग्गाति द्वे संसग्गा – दस्सनसंसग्गो च सवनसंसग्गो च। कतमो दस्सनसंसग्गो? इधेकच्चो पस्सति इत्थिं वा कुमारिं वा अभिरूपं दस्सनीयं पासादिकं परमाय वण्णपोक्खरताय समन्नागतम्। दिस्वा पस्सित्वा अनुब्यञ्जनसो निमित्तं गण्हाति – केसा वा सोभना [सोभणा (स्या॰)] मुखं वा सोभनं अक्खी वा सोभना कण्णा वा सोभना नासा वा सोभना ओट्ठा वा सोभना दन्ता वा सोभना मुखं वा सोभनं गीवा वा सोभना थना वा सोभना उरं वा सोभनं उदरं वा सोभनं कटि वा सोभना ऊरू वा सोभना जङ्घा वा सोभना हत्था वा सोभना पादा वा सोभना अङ्गुलियो वा सोभना नखा वा सोभनाति। दिस्वा पस्सित्वा अभिनन्दति अभिवदति अभिपत्थेति अनुप्पादेति [अनुस्सरति (क॰)] अनुबन्धति रागबन्धनं – अयं दस्सनसंसग्गो।&lt;br&gt;&#xA;कतमो सवनसंसग्गो? इधेकच्चो सुणाति – ‘‘असुकस्मिं नाम गामे वा निगमे वा इत्थी वा कुमारी वा अभिरूपा दस्सनीया पासादिका परमाय वण्णपोक्खरताय समन्नागता’’ति । सुत्वा सुणित्वा अभिनन्दति अभिवदति अभिपत्थेति अनुप्पादेति अनुबन्धति रागबन्धनं – अयं सवनसंसग्गो।&lt;br&gt;&#xA;स्नेहाति द्वे स्नेहा – तण्हास्नेहो च दिट्ठिस्नेहो च। कतमो तण्हास्नेहो? यावता तण्हासङ्खातेन सीमकतं [सीमकतं मरियादिकतं (स्या॰)] ओधिकतं परियन्तिकतं परिग्गहितं ममायितं – ‘‘इदं मम, एतं मम, एत्तकं मम, एत्तावता मम’’। रूपा सद्दा गन्धा रसा फोट्ठब्बा अत्थरणा पावुरणा दासिदासा अजेळका कुक्कुटसूकरा हत्थिगवास्सवळवा खेत्तं वत्थु हिरञ्ञं सुवण्णं गामनिगमराजधानियो रट्ठञ्च जनपदो च कोसो च कोट्ठागारञ्च, केवलम्पि महापथविं तण्हावसेन ममायति, यावता अट्ठसततण्हाविचरितं – अयं तण्हास्नेहो।&lt;br&gt;&#xA;कतमो दिट्ठिस्नेहो? वीसतिवत्थुका सक्कायदिट्ठि, दसवत्थुका मिच्छादिट्ठि, दसवत्थुका अन्तग्गाहिकादिट्ठि। या एवरूपा दिट्ठि दिट्ठिगतं दिट्ठिगहनं दिट्ठिकन्तारो दिट्ठिविसूकायिकं दिट्ठिविप्फन्दितं दिट्ठिसंयोजनं गाहो पटिग्गाहो [पतिट्ठाहो (क॰)] अभिनिवेसो परामासो कुम्मग्गो मिच्छापथो मिच्छत्तं तित्थायतनं विपरियासग्गाहो विपरीतग्गाहो विपल्लासग्गाहो मिच्छागाहो अयाथावकस्मिं याथावकन्ति गाहो, यावता द्वासट्ठि दिट्ठिगतानि – अयं दिट्ठिस्नेहो।&lt;br&gt;&#xA;संसग्गजातस्स भवन्ति स्नेहाति दस्सनसंसग्गपच्चया च सवनसंसग्गपच्चया च तण्हास्नेहो च दिट्ठिस्नेहो च भवन्ति सम्भवन्ति जायन्ति सञ्जायन्ति निब्बत्तन्ति अभिनिब्बत्तन्ति पातुभवन्तीति – संसग्गजातस्स भवन्ति स्नेहा।&lt;br&gt;&#xA;स्नेहन्वयं दुक्खमिदं पहोतीति। स्नेहोति द्वे स्नेहा – तण्हास्नेहो च दिट्ठिस्नेहो च…पे॰… अयं तण्हास्नेहो…पे॰… अयं दिट्ठिस्नेहो। दुक्खमिदं पहोतीति इधेकच्चो कायेन दुच्चरितं चरति, वाचाय दुच्चरितं चरति, मनसा दुच्चरितं चरति, पाणम्पि हनति, अदिन्नम्पि आदियति, सन्धिम्पि छिन्दति, निल्लोपम्पि [विलोपम्पि (स्या॰) पस्स महानि॰ १७०] हरति, एकागारिकम्पि करोति, परिपन्थेपि तिट्ठति, परदारम्पि गच्छति, मुसापि भणति। तमेनं गहेत्वा रञ्ञो दस्सेन्ति – ‘‘अयं, देव, चोरो आगुचारी। इमस्स यं इच्छसि तं दण्डं पणेही’’ति। तमेनं राजा तं परिभासति। सो परिभासपच्चयापि दुक्खं दोमनस्सं [दुक्खदोमनस्सं (स्या॰)] पटिसंवेदेति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;एत्तकेनपि राजा न तुस्सति। तमेनं राजा बन्धापेति – अन्दुबन्धनेन वा रज्जुबन्धनेन वा सङ्खलिकबन्धनेन वा वेत्तबन्धनेन वा लताबन्धनेन वा पक्खेपबन्धनेन वा परिक्खेपबन्धनेन वा गामबन्धनेन वा निगमबन्धनेन वा रट्ठबन्धनेन वा जनपदबन्धनेन वा, अन्तमसो सवचनीयम्पि करोति – ‘‘न ते लब्भा इतो पक्कमितु’’न्ति। सो बन्धनपच्चयापि दुक्खं दोमनस्सं पटिसंवेदेति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;एत्तकेनपि राजा न तुस्सति। तमेनं राजा तस्सेव [तस्स (स्या॰)] धनं आहरापेति – सतं वा सहस्सं वा सतसहस्सं वा। सो धनजानिपच्चयापि दुक्खं दोमनस्सं पटिसंवेदेति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;एत्तकेनपि राजा न तुस्सति। तमेनं राजा विविधा कम्मकारणा [विविधानि कम्मकरणानि (क॰)] कारापेति – कसाहिपि ताळेति, वेत्तेहिपि ताळेति, अड्ढदण्डेहिपि ताळेति, हत्थम्पि छिन्दति, पादम्पि छिन्दति, हत्थपादम्पि छिन्दति, कण्णम्पि छिन्दति, नासम्पि छिन्दति, कण्णनासम्पि छिन्दति, बिलङ्गथालिकम्पि करोति, सङ्खमुण्डिकम्पि करोति , राहुमुखम्पि करोति, जोतिमालिकम्पि करोति, हत्थपज्जोतिकम्पि करोति, एरकवत्तिकम्पि [एरकवट्टिकम्पि (स्या॰ क॰) पस्स म॰ नि॰ १.१६९] करोति, चीरकवासिकम्पि करोति, एणेय्यकम्पि करोति, बळिसमंसिकम्पि करोति, कहापणिकम्पि करोति, खारापतच्छिकम्पि [खारापटिच्छिकम्पि (क॰)] करोति, पलिघपरिवत्तिकम्पि करोति, पलालपीठकम्पि करोति, तत्तेनपि तेलेन ओसिञ्चति, सुनखेहिपि खादापेति, जीवन्तम्पि सूले उत्तासेति, असिनापि सीसं छिन्दति। सो कम्मकारणपच्चयापि दुक्खं दोमनस्सं पटिसंवेदेति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्। राजा इमेसं चतुन्नं दण्डानं इस्सरो।&lt;br&gt;&#xA;सो सकेन कम्मेन कायस्स भेदा परं मरणा अपायं दुग्गतिं विनिपातं निरयं उपपज्जति। तमेनं निरयपाला पञ्चविधबन्धनं नाम कम्मकारणं करोन्ति [कारेन्ति (स्या॰ क॰) पस्स म॰ नि॰ ३.२६७] – तत्तं अयोखिलं हत्थे गमेन्ति, तत्तं अयोखिलं दुतिये हत्थे गमेन्ति, तत्तं अयोखिलं पादे गमेन्ति, तत्तं अयोखिलं दुतिये पादे गमेन्ति, तत्तं अयोखिलं मज्झे उरस्मिं गमेन्ति। सो तत्थ दुक्खा तिब्बा [तिप्पा (स्या॰)] खरा कटुका वेदना वेदेति; न च ताव कालं करोति याव न तं पापकम्मं ब्यन्तीहोति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;तमेनं निरयपाला संवेसेत्वा [संवेसित्वा (स्या॰ क॰) पस्स म॰ नि॰ ३.२६७] कुठारीहि [कुधारीहि (स्या॰ क॰)] तच्छन्ति…पे॰… तमेनं निरयपाला उद्धंपादं अधोसिरं गहेत्वा वासीहि तच्छन्ति। तमेनं निरयपाला रथे योजेत्वा आदित्ताय पथविया सम्पज्जलिताय सजोतिभूताय [सञ्जोतिभूताय (स्या॰)] सारेन्तिपि पच्चासारेन्तिपि। तमेनं निरयपाला महन्तं अङ्गारपब्बतं आदित्तं सम्पज्जलितं सजोतिभूतं आरोपेन्तिपि ओरोपेन्तिपि। तमेनं निरयपाला उद्धंपादं अधोसिरं गहेत्वा तत्ताय लोहकुम्भिया पक्खिपन्ति आदित्ताय सम्पज्जलिताय सजोतिभूताय। सो तत्थ फेणुद्देहकं पच्चति। सो तत्थ फेणुद्देहकं पच्चमानो सकिम्पि उद्धं गच्छति, सकिम्पि अधो गच्छति, सकिम्पि तिरियं गच्छति। सो तत्थ दुक्खा तिब्बा खरा कटुका वेदना वेदेति; न च ताव कालङ्करोति याव न तं पापकम्मं ब्यन्तीहोति। एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;तमेनं निरयपाला महानिरये पक्खिपन्ति। सो खो पन महानिरयो –&lt;br&gt;&#xA;चतुक्कण्णो चतुद्वारो, विभत्तो भागसो मितो।&lt;br&gt;&#xA;अयोपाकारपरियन्तो, अयसा पटिकुज्जितो॥&lt;br&gt;&#xA;तस्स अयोमया भूमि, जलिता तेजसा युता।&lt;br&gt;&#xA;समन्ता योजनसतं, फरित्वा तिट्ठति सब्बदा॥&lt;br&gt;&#xA;कदरियातपना [कदरिया तापना (क॰) महानि॰ १७०] घोरा, अच्चिमन्तो दुरासदा।&lt;br&gt;&#xA;लोमहंसनरूपा च, भेस्मा पटिभया दुखा॥&lt;br&gt;&#xA;पुरत्थिमाय च भित्तिया, अच्चिक्खन्धो समुट्ठितो।&lt;br&gt;&#xA;डहन्तो पापकम्मन्ते, पच्छिमाय पटिहञ्ञति॥&lt;br&gt;&#xA;पच्छिमाय च भित्तिया, अच्चिक्खन्धो समुट्ठितो।&lt;br&gt;&#xA;डहन्तो पापकम्मन्ते, पुरिमाय पटिहञ्ञति॥&lt;br&gt;&#xA;दक्खिणाय च भित्तिया, अच्चिक्खन्धो समुट्ठितो।&lt;br&gt;&#xA;डहन्तो पापकम्मन्ते, उत्तराय पटिहञ्ञति॥&lt;br&gt;&#xA;उत्तराय च भित्तिया, अच्चिक्खन्धो समुट्ठितो।&lt;br&gt;&#xA;डहन्तो पापकम्मन्ते, दक्खिणाय पटिहञ्ञति॥&lt;br&gt;&#xA;हेट्ठतो च समुट्ठाय, अच्चिक्खन्धो भयानको।&lt;br&gt;&#xA;डहन्तो पापकम्मन्ते, छदनस्मिं पटिहञ्ञति॥&lt;br&gt;&#xA;छदनम्हा समुट्ठाय, अच्चिक्खन्धो भयानको।&lt;br&gt;&#xA;डहन्तो पापकम्मन्ते, भूमियं पटिहञ्ञति॥&lt;br&gt;&#xA;अयोकपालमादित्तं, सन्तत्तं जलितं यथा।&lt;br&gt;&#xA;एवं अवीचिनिरयो, हेट्ठा उपरि पस्सतो॥&lt;br&gt;&#xA;तत्थ सत्ता महालुद्दा, महाकिब्बिसकारिनो।&lt;br&gt;&#xA;अच्चन्तपापकम्मन्ता, पच्चन्ति न च मिय्यरे [मीयरे (क॰)]॥&lt;br&gt;&#xA;जातवेदसमो कायो, तेसं निरयवासिनम्।&lt;br&gt;&#xA;पस्स कम्मानं दळ्हत्तं, न भस्मा होति नपि मसि॥&lt;br&gt;&#xA;पुरत्थिमेनपि धावन्ति, ततो धावन्ति पच्छिमम्।&lt;br&gt;&#xA;उत्तरेनपि धावन्ति, ततो धावन्ति दक्खिणं॥&lt;br&gt;&#xA;यं यं दिसं पधावन्ति, तं तं द्वारं पिधीयति।&lt;br&gt;&#xA;अभिनिक्खमितासा ते, सत्ता मोक्खगवेसिनो॥&lt;br&gt;&#xA;न ते ततो निक्खमितुं, लभन्ति कम्मपच्चया।&lt;br&gt;&#xA;तेसञ्च पापकम्मन्तं, अविपक्कं कतं बहुन्ति॥&lt;br&gt;&#xA;एतं भयं दुक्खं दोमनस्सं कुतो जातं? तस्स स्नेहपच्चया च नन्दिपच्चया च रागपच्चया च नन्दिरागपच्चया च जातम्।&lt;br&gt;&#xA;यानि च नेरयिकानि दुक्खानि यानि च तिरच्छानयोनिकानि दुक्खानि यानि च पेत्तिविसयिकानि दुक्खानि यानि च मानुसिकानि दुक्खानि, तानि कुतो जातानि कुतो सञ्जातानि कुतो निब्बत्तानि कुतो अभिनिब्बत्तानि कुतो पातुभूतानि? तस्स स्नेहपच्चया च नन्दिपच्चया च रागपच्चया च नन्दिरागपच्चया च भवन्ति सम्भवन्ति जायन्ति सञ्जायन्ति निब्बत्तन्ति अभिनिब्बत्तन्ति पातुभवन्तीति – स्नेहन्वयं दुक्खमिदं पहोति।&lt;br&gt;&#xA;आदीनवं स्नेहजं पेक्खमानोति। स्नेहोति द्वे स्नेहा – तण्हास्नेहो च दिट्ठिस्नेहो च…पे॰… अयं तण्हास्नेहो…पे॰… अयं दिट्ठिस्नेहो। आदीनवं स्नेहजं पेक्खमानोति तण्हास्नेहो च दिट्ठिस्नेहो च आदीनवं स्नेहजं पेक्खमानो दक्खमानो ओलोकयमानो निज्झायमानो उपपरिक्खमानोति – आदीनवं स्नेहजं पेक्खमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘संसग्गजातस्स भवन्ति स्नेहा, स्नेहन्वयं दुक्खमिदं पहोति।&lt;br&gt;&#xA;आदीनवं स्नेहजं पेक्खमानो, एको चरे खग्गविसाणकप्पो’’ति॥&lt;br&gt;&#xA;१२३.&lt;br&gt;&#xA;मित्ते सुहज्जे अनुकम्पमानो, हापेति अत्थं पटिबद्धचित्तो [पटिबन्धचित्तो (क॰)] ।&lt;br&gt;&#xA;एतं भयं सन्थवे [सन्धवे (क॰)] पेक्खमानो, एको चरे खग्गविसाणकप्पो॥&lt;br&gt;&#xA;मित्ते सुहज्जे अनुकम्पमानो, हापेति अत्थं पटिबद्धचित्तोति। मित्ताति द्वे मित्ता – अगारिकमित्तो च अनागारिकमित्तो [पब्बजितमित्तो (क॰) एवमुपरिपि] च। कतमो अगारिकमित्तो? इधेकच्चो दुद्ददं ददाति, दुच्चजं चजति, दुक्करं करोति, दुक्खमं खमति, गुय्हमस्स आचिक्खति, गुय्हमस्स परिगूहति [परिगुय्हति (स्या॰ क॰)], आपदासु न विजहति, जीवितम्पिस्स अत्थाय परिच्चत्तं होति, खीणे नातिमञ्ञति – अयं अगारिकमित्तो।&lt;br&gt;&#xA;कतमो अनागारिकमित्तो? इध भिक्खु पियो च होति मनापो च गरु च भावनीयो च वत्ता च वचनक्खमो च गम्भीरञ्च कथं कत्ता, नो च अट्ठाने नियोजेति अधिसीले समादपेति, चतुन्नं सतिपट्ठानानं भावनानुयोगे समादपेति, चतुन्नं सम्मप्पधानानं…पे॰… चतुन्नं इद्धिपादानं… पञ्चन्नं इन्द्रियानं… पञ्चन्नं बलानं… सत्तन्नं बोज्झङ्गानं… अरियस्स अट्ठङ्गिकस्स मग्गस्स भावनानुयोगे समादपेति – अयं अनागारिकमित्तो।&lt;br&gt;&#xA;सुहज्जा वुच्चन्ति येहि सह आगमनं फासु गमनं फासु ठानं फासु निसज्जनं [निसज्जा (क॰)] फासु सयनं फासु आलपनं फासु सल्लपनं फासु उल्लपनं फासु समुल्लपनं फासु। मित्ते सुहज्जे अनुकम्पमानो हापेति अत्थन्ति मित्ते च सुहज्जे च सन्दिट्ठे च सम्भत्ते च सहाये च अनुकम्पमानो अनुपेक्खमानो अनुगण्हमानो अत्तत्थम्पि परत्थम्पि उभयत्थम्पि हापेति, दिट्ठधम्मिकम्पि अत्थं हापेति, सम्परायिकम्पि अत्थं हापेति, परमत्थम्पि हापेति पहापेति परिहापेति परिधंसेति परिवज्जेति [परिसज्जेति (स्या॰)] अन्तरधापेतीति – मित्ते सुहज्जे अनुकम्पमानो हापेति अत्थम्।&lt;br&gt;&#xA;पटिबद्धचित्तोति द्वीहि कारणेहि पटिबद्धचित्तो होति – अत्तानं वा नीचं ठपेन्तो परं उच्चं ठपेन्तो पटिबद्धचित्तो होति, अत्तानं वा उच्चं ठपेन्तो परं नीचं ठपेन्तो पटिबद्धचित्तो होति। कथं अत्तानं नीचं ठपेन्तो परं उच्चं ठपेन्तो पटिबद्धचित्तो होति? तुम्हे मे बहूपकारा, अहं तुम्हे निस्साय लभामि चीवरपिण्डपातसेनासनगिलानपच्चयभेसज्जपरिक्खारम्। यम्पि [येपि (क॰) एवं चूळनि॰ खग्गविसाणसुत्तनिद्देस १५१] मे अञ्ञे दातुं वा कातुं वा मञ्ञन्ति तुम्हे निस्साय तुम्हे सम्पस्सन्ता। यम्पि मे पोराणं मातापेत्तिकं नामगोत्तं, तम्पि मे अन्तरहितम्। तुम्हेहि अहं ञायामि – असुकस्स कुलुपको, असुकाय कुलुपकोति । एवं अत्तानं नीचं ठपेन्तो परं उच्चं ठपेन्तो पटिबद्धचित्तो होति।&lt;br&gt;&#xA;कथं अत्तानं उच्चं ठपेन्तो परं नीचं ठपेन्तो पटिबद्धचित्तो होति? अहं तुम्हाकं बहूपकारो, तुम्हे मं आगम्म बुद्धं सरणं गता, धम्मं सरणं गता, सङ्घं सरणं गता, पाणातिपाता पटिविरता, अदिन्नादाना पटिविरता, कामेसुमिच्छाचारा पटिविरता, मुसावादा पटिविरता, सुरामेरयमज्जपमादट्ठाना पटिविरता; अहं तुम्हाकं उद्देसं देमि, परिपुच्छं देमि, उपोसथं आचिक्खामि, नवकम्मं अधिट्ठामि। अथ पन तुम्हे मं उज्झित्वा [परिच्चजित्वा (स्या॰)] अञ्ञे सक्करोथ गरुं करोथ मानेथ पूजेथाति। एवं अत्तानं उच्चं ठपेन्तो परं नीचं ठपेन्तो पटिबद्धचित्तो होतीति – मित्ते सुहज्जे अनुकम्पमानो, हापेति अत्थं पटिबद्धचित्तो।&lt;br&gt;&#xA;एतं भयं सन्थवे पेक्खमानोति। भयन्ति जातिभयं जराभयं ब्याधिभयं मरणभयं राजभयं चोरभयं अग्गिभयं उदकभयं अत्तानुवादभयं परानुवादभयं दण्डभयं दुग्गतिभयं ऊमिभयं कुम्भिलभयं आवट्टभयं सुसुमारभयं [सुंसुमारभयं (स्या॰)] आजीविकभयं असिलोकभयं परिससारज्जभयं मदनभयं भयानकं छम्भितत्तं लोमहंसो चेतसो उब्बेगो उत्रासो। सन्थवेति द्वे सन्थवा – तण्हासन्थवो च दिट्ठिसन्थवो च…पे॰… अयं तण्हासन्थवो…पे॰… अयं दिट्ठिसन्थवो। एतं भयं सन्थवे पेक्खमानोति एतं भयं सन्थवे पेक्खमानो दक्खमानो ओलोकयमानो निज्झायमानो उपपरिक्खमानोति – एतं भयं सन्थवे पेक्खमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘मित्ते सुहज्जे अनुकम्पमानो, हापेति अत्थं पटिबद्धचित्तो।&lt;br&gt;&#xA;एतं भयं सन्थवे पेक्खमानो, एको चरे खग्गविसाणकप्पो’’ति॥&lt;br&gt;&#xA;१२४.&lt;br&gt;&#xA;वंसो विसालोव यथा विसत्तो, पुत्तेसु दारेसु च या अपेक्खा।&lt;br&gt;&#xA;वंसक्कळीरोव [वंसे कळीरोव (क॰)] असज्जमानो, एको चरे खग्गविसाणकप्पो॥&lt;br&gt;&#xA;वंसो विसालोव यथा विसत्तोति वंसो वुच्चति वेळुगुम्बो। यथा वेळुगुम्बस्मिं पोराणका वंसा सत्ता [वेळुगुम्बस्मिं कण्टका जटिता संसिब्बिता (स्या॰)] विसत्ता आसत्ता लग्गा लग्गिता पलिबुद्धा, एवमेव विसत्तिका वुच्चति तण्हा। यो रागो सारागो अनुनयो अनुरोधो नन्दी नन्दिरागो चित्तस्स सारागो इच्छा मुच्छा अज्झोसानं गेधो पलिगेधो सङ्गो पङ्को एजा माया जनिका सञ्जननी सिब्बिनी जालिनी सरिता विसत्तिका सुत्तं विसटा आयूहनी दुतिया पणिधि भवनेत्ति वनं वनथो सन्थवो सिनेहो अपेक्खा पटिबन्धु आसा आसीसना आसीसितत्तं रूपासा सद्दासा गन्धासा रसासा फोट्ठब्बासा लाभासा धनासा पुत्तासा जीवितासा जप्पा पजप्पा अभिजप्पा जप्पना जप्पितत्तं लोलुप्पं लोलुप्पायना लोलुप्पायितत्तं पुच्छञ्जिकता साधुकम्यता अधम्मरागो विसमलोभो निकन्ति निकामना पत्थना पिहना सम्पत्थना कामतण्हा भवतण्हा विभवतण्हा रूपतण्हा अरूपतण्हा निरोधतण्हा रूपतण्हा सद्दतण्हा गन्धतण्हा रसतण्हा फोट्ठब्बतण्हा धम्मतण्हा ओघो योगो गन्थो उपादानं आवरणं नीवरणं छदनं बन्धनं उपक्किलेसो अनुसयो परियुट्ठानं लता वेविच्छं दुक्खमूलं दुक्खनिदानं दुक्खप्पभवो मारपासो मारबळिसं मारविसयो मारनिवासो मारबन्धनं तण्हानदी तण्हाजालं तण्हागद्दुलं तण्हासमुद्दो अभिज्झा लोभो अकुसलमूलम्।&lt;br&gt;&#xA;विसत्तिकाति केनट्ठेन विसत्तिका? विसालाति विसत्तिका विसताति विसत्तिका, विसटाति विसत्तिका, विसमाति विसत्तिका, विसक्कतीति विसत्तिका, विसंहरतीति विसत्तिका, विसंवादिकाति विसत्तिका, विसमूलाति विसत्तिका, विसफलाति विसत्तिका, विसपरिभोगाति विसत्तिका। विसाला वा पन तण्हा रूपे सद्दे गन्धे रसे फोट्ठब्बे कुले गणे आवासे लाभे यसे पसंसाय सुखे चीवरे पिण्डपाते सेनासने गिलानपच्चयभेसज्जपरिक्खारे कामधातुया रूपधातुया अरूपधातुया कामभवे रूपभवे अरूपभवे सञ्ञाभवे असञ्ञाभवे नेवसञ्ञानासञ्ञाभवे एकवोकारभवे चतुवोकारभवे पञ्चवोकारभवे अतीते अनागते पच्चुप्पन्ने दिट्ठसुतमुतविञ्ञातब्बेसु धम्मेसु विसता वित्थताति – विसत्तिकाति – वंसो विसालोव यथा विसत्तो।&lt;br&gt;&#xA;पुत्तेसु दारेसु च या अपेक्खाति। पुत्ताति चत्तारो पुत्ता – अत्रजो पुत्तो, खेत्तजो पुत्तो, दिन्नको पुत्तो, अन्तेवासिको पुत्तो। दारा वुच्चन्ति भरियायो। अपेक्खा वुच्चन्ति तण्हा। यो रागो सारागो…पे॰… अभिज्झा लोभो अकुसलमूलन्ति – पुत्तेसु दारेसु च या अपेक्खा।&lt;br&gt;&#xA;वंसक्कळीरोव असज्जमानोति वंसो वुच्चति वेळुगुम्बो। यथा वेळुगुम्बस्मिं तरुणका कळीरका [तरुणकळीरा (स्या॰)] असत्ता अलग्गा अगधिता [अपलिवेट्ठिता (स्या॰)] अपलिबुद्धा निक्खन्ता निस्सटा विप्पमुत्ता एवमेव। सज्जाति द्वे सज्जना – तण्हासज्जना च दिट्ठिसज्जना च…पे॰… अयं तण्हासज्जना…पे॰… अयं दिट्ठिसज्जना। तस्स पच्चेकसम्बुद्धस्स तण्हासज्जना पहीना, दिट्ठिसज्जना पटिनिस्सट्ठा। तण्हासज्जनाय पहीनत्ता दिट्ठिसज्जनाय पटिनिस्सट्ठत्ता सो पच्चेकसम्बुद्धो रूपे न सज्जति सद्दे न सज्जति गन्धे न सज्जति रसे न सज्जति फोट्ठब्बे न सज्जति कुले…पे॰… गणे… आवासे… लाभे… यसे… पसंसाय… सुखे… चीवरे… पिण्डपाते… सेनासने… गिलानपच्चयभेसज्जपरिक्खारे… कामधातुया… रूपधातुया… अरूपधातुया… कामभवे… रूपभवे… अरूपभवे… सञ्ञाभवे… असञ्ञाभवे… नेवसञ्ञानासञ्ञाभवे… एकवोकारभवे… चतुवोकारभवे… पञ्चवोकारभवे… अतीते… अनागते… पच्चुप्पन्ने… दिट्ठसुतमुतविञ्ञातब्बेसु धम्मेसु न सज्जति न गण्हाति न बज्झति न पलिबज्झति न मुच्छति; निक्खन्तो निस्सटो विप्पमुत्तो विसञ्ञुत्तो विमरियादिकतेन चेतसा विहरतीति – वंसक्कळीरोव असज्जमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘वंसो विसालोव यथा विसत्तो, पुत्तेसु दारेसु च या अपेक्खा।&lt;br&gt;&#xA;वंसक्कळीरोव असज्जमानो, एको चरे खग्गविसाणकप्पो’’ति॥&lt;br&gt;&#xA;१२५.&lt;br&gt;&#xA;मिगो अरञ्ञम्हि यथा अबद्धो [अबन्धो (स्या॰ क॰)], येनिच्छकं गच्छति गोचराय।&lt;br&gt;&#xA;विञ्ञू नरो सेरितं पेक्खमानो, एको चरे खग्गविसाणकप्पो॥&lt;br&gt;&#xA;मिगो अरञ्ञम्हि यथा अबद्धो, येनिच्छकं गच्छति गोचरायाति। मिगोति द्वे मिगा – एणिमिगो च पसदमिगो च। यथा आरञ्ञिको [आरञ्ञको (स्या॰ क॰)] मिगो अरञ्ञे पवने चरमानो [अरञ्ञे वसमानो (स्या॰)] विस्सत्थो गच्छति विस्सत्थो तिट्ठति विस्सत्थो निसीदति विस्सत्थो सेय्यं कप्पेति।&lt;br&gt;&#xA;वुत्तञ्हेतं भगवता – ‘‘सेय्यथापि, भिक्खवे, आरञ्ञिको मिगो अरञ्ञे पवने चरमानो विस्सत्थो गच्छति विस्सत्थो तिट्ठति विस्सत्थो निसीदति विस्सत्थो सेय्यं कप्पेति। तं किस्स हेतु? अनापाथगतो, भिक्खवे, लुद्दस्स। एवमेव खो, भिक्खवे, भिक्खु विविच्चेव कामेहि विविच्च अकुसलेहि धम्मेहि सवितक्कं सविचारं विवेकजं पीतिसुखं पठमं झानं उपसम्पज्ज विहरति। अयं वुच्चति, भिक्खवे, ‘भिक्खु अन्धमकासि मारं, अपदं [परं (क॰) म॰ नि॰ १.२७१] वधित्वा मारचक्खुं अदस्सनं गतो पापिमतो’।&lt;br&gt;&#xA;‘‘पुन चपरं, भिक्खवे, भिक्खु वितक्कविचारानं वूपसमा अज्झत्तं सम्पसादनं चेतसो एकोदिभावं अवितक्कं अविचारं समाधिजं पीतिसुखं दुतियं झानं उपसम्पज्ज विहरति । अयं वुच्चति, भिक्खवे, ‘भिक्खु अन्धमकासि मारं, अपदं वधित्वा मारचक्खुं अदस्सनं गतो पापिमतो’।&lt;br&gt;&#xA;‘‘पुन चपरं, भिक्खवे, भिक्खु पीतिया च विरागा उपेक्खको च विहरति सतो च सम्पजानो सुखञ्च कायेन पटिसंवेदेति, यं तं अरिया आचिक्खन्ति ‘उपेक्खको सतिमा सुखविहारी’ति ततियं झानं उपसम्पज्ज विहरति। अयं वुच्चति, भिक्खवे, ‘भिक्खु अन्धमकासि मारं, अपदं वधित्वा मारचक्खुं अदस्सनं गतो पापिमतो’।&lt;br&gt;&#xA;‘‘पुन चपरं, भिक्खवे, भिक्खु सुखस्स च पहाना दुक्खस्स च पहाना पुब्बेव सोमनस्सदोमनस्सानं अत्थङ्गमा अदुक्खमसुखं उपेक्खासतिपारिसुद्धिं चतुत्थं झानं उपसम्पज्ज विहरति। अयं वुच्चति, भिक्खवे, ‘भिक्खु अन्धमकासि मारं, अपदं वधित्वा मारचक्खुं अदस्सनं गतो पापिमतो’।&lt;br&gt;&#xA;‘‘पुन चपरं, भिक्खवे, भिक्खु सब्बसो रूपसञ्ञानं समतिक्कमा पटिघसञ्ञानं अत्थङ्गमा नानत्तसञ्ञानं अमनसिकारा ‘अनन्तो आकासो’ति आकासानञ्चायतनं उपसम्पज्ज विहरति। अयं वुच्चति, भिक्खवे, ‘भिक्खु अन्धमकासि मारं, अपदं वधित्वा मारचक्खुं अदस्सनं गतो पापिमतो’।&lt;br&gt;&#xA;‘‘पुन चपरं, भिक्खवे , भिक्खु सब्बसो आकासानञ्चायतनं समतिक्कम्म ‘अनन्तं विञ्ञाण’न्ति विञ्ञाणञ्चायतनं उपसम्पज्ज विहरति…पे॰…।&lt;br&gt;&#xA;‘‘पुन चपरं, भिक्खवे, सब्बसो विञ्ञाणञ्चायतनं समतिक्कम्म ‘नत्थि किञ्ची’ति आकिञ्चञ्ञायतनं उपसम्पज्ज विहरति…पे॰…।&lt;br&gt;&#xA;‘‘पुन चपरं, भिक्खवे, सब्बसो आकिञ्चञ्ञायतनं समतिक्कम्म नेवसञ्ञानासञ्ञायतनं उपसम्पज्ज विहरति…पे॰…।&lt;br&gt;&#xA;‘‘पुन चपरं, भिक्खवे, सब्बसो नेवसञ्ञानासञ्ञायतनं समतिक्कम्म सञ्ञावेदयितनिरोधं उपसम्पज्ज विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति, भिक्खवे, ‘भिक्खु अन्धमकासि मारं, अपदं वधित्वा मारचक्खुं अदस्सनं गतो पापिमतो’, तिण्णो लोके विसत्तिकम्। सो विस्सत्थो गच्छति विस्सत्थो तिट्ठति विस्सत्थो निसीदति विस्सत्थो सेय्यं कप्पेति। तं किस्स हेतु? अनापाथगतो, भिक्खवे, पापिमतो’’ति – मिगो अरञ्ञम्हि यथा अबद्धो, येनिच्छकं गच्छति गोचराय।&lt;br&gt;&#xA;विञ्ञू नरो सेरितं पेक्खमानोति। विञ्ञूति पण्डितो पञ्ञवा बुद्धिमा ञाणी विभावी मेधावी। नरोति सत्तो माणवो पोसो पुग्गलो जीवो जागु जन्तु इन्दगु मनुजो। सेरीति द्वे सेरी – धम्मोपि सेरी पुग्गलोपि सेरी। कतमो धम्मो सेरी? चत्तारो सतिपट्ठाना चत्तारो सम्मप्पधाना चत्तारो इद्धिपादा पञ्चिन्द्रियानि पञ्च बलानि सत्त बोज्झङ्गा अरियो अट्ठङ्गिको मग्गो – अयं धम्मो सेरी। कतमो पुग्गलो सेरी? यो इमिना सेरिना धम्मेन समन्नागतो, सो वुच्चति पुग्गलो सेरी। विञ्ञू नरो सेरितं पेक्खमानोति विञ्ञू नरो सेरितं धम्मं पेक्खमानो, दक्खमानो ओलोकयमानो निज्झायमानो उपपरिक्खमानोति – विञ्ञू नरो सेरितं पेक्खमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘मिगो अरञ्ञम्हि यथा अबद्धो, येनिच्छकं गच्छति गोचराय।&lt;br&gt;&#xA;विञ्ञू नरो सेरितं पेक्खमानो, एको चरे खग्गविसाणकप्पो’’ति॥&lt;br&gt;&#xA;१२६.&lt;br&gt;&#xA;आमन्तना होति सहायमज्झे, वासे ठाने गमने चारिकाय।&lt;br&gt;&#xA;अनभिज्झितं सेरितं पेक्खमानो, एको चरे खग्गविसाणकप्पो॥&lt;br&gt;&#xA;आमन्तना होति सहायमज्झे, वासे ठाने गमने चारिकायाति सहाया वुच्चन्ति येहि सह आगमनं फासु गमनं फासु गमनागमनं फासु ठानं फासु निसज्जनं फासु सयनं फासु आलपनं फासु सल्लपनं फासु उल्लपनं फासु समुल्लपनं फासु। आमन्तना होति सहायमज्झे, वासे ठाने गमने चारिकायाति सहायमज्झे वासेपि ठानेपि गमनेपि चारिकायपि अत्तत्थमन्तना परत्थमन्तना उभयत्थमन्तना दिट्ठधम्मिकत्थमन्तना सम्परायिकत्थमन्तना परमत्थमन्तना [उभयत्थमन्तना (क॰)] ति – आमन्तना होति सहायमज्झे, वासे ठाने गमने चारिकाय।&lt;br&gt;&#xA;अनभिज्झितं सेरितं पेक्खमानोति अनभिज्झितं एतं वत्थु बालानं असप्पुरिसानं तित्थियानं तित्थयसावकानं, यदिदं – भण्डुकासायवत्थवसनता। अभिज्झितं एतं वत्थु पण्डितानं सप्पुरिसानं बुद्धसावकानं पच्चेकबुद्धानं, यदिदं – भण्डुकासायवत्थवसनता। सेरीति द्वे सेरी – धम्मोपि सेरी पुग्गलोपि सेरी। कतमो धम्मो सेरी? चत्तारो सतिपट्ठाना …पे॰… अरियो अट्ठङ्गिको मग्गो – अयं धम्मो सेरी। कतमो पुग्गलो सेरी? यो इमिना सेरिना धम्मेन समन्नागतो, सो वुच्चति पुग्गलो सेरी। अनभिज्झितं सेरितं पेक्खमानोति सेरितं धम्मं पेक्खमानो दक्खमानो ओलोकयमानो निज्झायमानो उपपरिक्खमानोति – अनभिज्झितं सेरितं पेक्खमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘आमन्तना होति सहायमज्झे, वासे ठाने गमने चारिकाय।&lt;br&gt;&#xA;अनभिज्झितं सेरितं पेक्खमानो, एको चरे खग्गविसाणकप्पो’’ति॥&lt;br&gt;&#xA;१२७.&lt;br&gt;&#xA;खिड्डा [खिट्टा (क॰)] रती होति सहायमज्झे, पुत्तेसु च विपुलं होति पेमम्।&lt;br&gt;&#xA;पियविप्पयोगं [विप्पयोगम्पि (क॰)] विजिगुच्छमानो, एको चरे खग्गविसाणकप्पो॥&lt;br&gt;&#xA;खिड्डा रती होति सहायमज्झेति। खिड्डाति द्वे खिड्डा – कायिका च खिड्डा वाचसिका च खिड्डा। कतमा कायिका खिड्डा? हत्थीहिपि कीळन्ति, अस्सेहिपि कीळन्ति, रथेहिपि कीळन्ति, धनूहिपि कीळन्ति, थरूहिपि कीळन्ति, अट्ठपदेहिपि कीळन्ति, दसपदेहिपि कीळन्ति, आकासेपि कीळन्ति, परिहारपथेपि कीळन्ति, सन्तिकायपि कीळन्ति, खलिकायपि कीळन्ति, घटिकायपि कीळन्ति, सलाकहत्थेनपि कीळन्ति, अक्खेनपि कीळन्ति, पङ्गचीरेनपि कीळन्ति, वङ्ककेनपि कीळन्ति, मोक्खचिकायपि कीळन्ति, चिङ्गुलकेनपि कीळन्ति, पत्ताळ्हकेनपि कीळन्ति, रथकेनपि कीळन्ति, धनुकेनपि कीळन्ति, अक्खरिकायपि कीळन्ति, मनेसिकायपि कीळन्ति, यथावज्जेनपि कीळन्ति। अयं कायिका खिड्डा।&lt;br&gt;&#xA;कतमा वाचसिका खिड्डा? मुखभेरिकं मुखालम्बरं मुखडिण्डिमकं [मुखदेण्डिमकं (स्या॰), मुखदिन्दिमकं (क॰)] मुखचलिमकं मुखकेरकं [मुखभेरुकं (स्या॰)] मुखदद्दरिकं नाटकं लासं गीतं दवकम्मम्। अयं वाचसिका खिड्डा।&lt;br&gt;&#xA;रतीति अनुक्कण्ठिताधिवचनमेतं रतीति। सहाया वुच्चन्ति येहि सह आगमनं फासु गमनं फासु गमनागमनं फासु ठानं फासु निसज्जनं फासु सयनं फासु आलपनं फासु सल्लपनं फासु उल्लपनं फासु समुल्लपनं फासु। खिड्डा रती होति सहायमज्झेति खिड्डा च रति च सहायमज्झे होतीति – खिड्डा रती होति सहायमज्झे।&lt;br&gt;&#xA;पुत्तेसु च विपुलं होति पेमन्ति। पुत्ताति चत्तारो पुत्ता – अत्रजो पुत्तो, खेत्तजो पुत्तो , दिन्नको पुत्तो, अन्तेवासिको पुत्तो। पुत्तेसु च विपुलं होतिं पेमन्ति पुत्तेसु च अधिमत्तं होति पेमन्ति – पुत्तेसु च विपुलं होति पेमम्।&lt;br&gt;&#xA;पियविप्पयोगं विजिगुच्छमानोति द्वे पिया – सत्ता वा सङ्खारा वा। कतमे सत्ता पिया? इध यस्स ते होन्ति अत्थकामा हितकामा फासुकामा योगक्खेमकामा माता वा पिता वा भाता वा भगिनी वा पुत्तो वा धीता वा मित्ता वा अमच्चा वा ञाती वा सालोहिता वा, इमे सत्ता पिया।&lt;br&gt;&#xA;कतमे सङ्खारा पिया? मनापिका रूपा मनापिका सद्दा मनापिका गन्धा मनापिका रसा मनापिका फोट्ठब्बा, इमे सङ्खारा पिया। पियविप्पयोगं विजिगुच्छमानोति पियानं विप्पयोगं विजिगुच्छमानो अट्टियमानो हरायमानोति – पियविप्पयोगं विजिगुच्छमानो, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘खिड्डा रती होति सहायमज्झे, पुत्तेसु च विपुलं होति पेमम्।&lt;br&gt;&#xA;पियविप्पयोगं विजिगुच्छमानो, एको चरे खग्गविसाणकप्पो’’ति॥&lt;br&gt;&#xA;१२८.&lt;br&gt;&#xA;चातुद्दिसो अप्पटिघो च होति, सन्तुस्समानो इतरीतरेन।&lt;br&gt;&#xA;परिस्सयानं सहिता अछम्भी, एको चरे खग्गविसाणकप्पो॥&lt;br&gt;&#xA;चातुद्दिसो अप्पटिघो च होतीति। चातुद्दिसोति सो पच्चेकसम्बुद्धो मेत्तासहगतेन चेतसा एकं दिसं फरित्वा विहरति, तथा दुतियं, तथा ततियं, तथा चतुत्थम्। इति उद्धमधो तिरियं सब्बधि सब्बत्तताय सब्बावन्तं लोकं मेत्तासहगतेन चेतसा विपुलेन महग्गतेन अप्पमाणेन अवेरेन अब्यापज्जेन [अब्यापज्झेन (स्या॰) पस्स दी॰ नि॰ ३.३०८] फरित्वा विहरति। करुणासहगतेन…पे॰… मुदितासहगतेन…पे॰… उपेक्खासहगतेन चेतसा एकं दिसं फरित्वा विहरति, तथा दुतियं, तथा ततियं…पे॰… अब्यापज्जेन फरित्वा विहरति। चातुद्दिसो अप्पटिघो च होतीति मेत्ताय भावितत्ता ये पुरत्थिमाय दिसाय सत्ता ते अप्पटिकूला [अप्पटिकुला (बहूसु)] होन्ति, ये दक्खिणाय दिसाय सत्ता ते अप्पटिकूला होन्ति , ये पच्छिमाय दिसाय सत्ता ते अप्पटिकूला होन्ति, ये उत्तराय दिसाय सत्ता ते अप्पटिकूला होन्ति, ये पुरत्थिमाय अनुदिसाय सत्ता ते अप्पटिकूला होन्ति, ये दक्खिणाय अनुदिसाय सत्ता ते अप्पटिकूला होन्ति, ये पच्छिमाय अनुदिसाय सत्ता ते अप्पटिकूला होन्ति, ये उत्तराय अनुदिसाय सत्ता ते अप्पटिकूला होन्ति, ये हेट्ठिमाय दिसाय सत्ता ते अप्पटिकूला होन्ति, ये उपरिमाय दिसाय सत्ता ते अप्पटिकूला होन्ति, ये दिसासु विदिसासु सत्ता ते अप्पटिकूला होन्ति; करुणाय भावितत्ता मुदिताय भावितत्ता उपेक्खाय भावितत्ता ये पुरत्थिमाय दिसाय सत्ता ते अप्पटिकूला होन्ति…पे॰… ये दिसासु विदिसासु सत्ता ते अप्पटिकूला होन्तीति – चातुद्दिसो अप्पटिघो च होति।&lt;br&gt;&#xA;सन्तुस्समानो इतरीतरेनाति सो पच्चेकसम्बुद्धो सन्तुट्ठो होति इतरीतरेन चीवरेन, इतरीतरचीवरसन्तुट्ठिया च वण्णवादी, न च चीवरहेतु अनेसनं अप्पतिरूपं [अप्पटिरूपं (स्या॰)] आपज्जति। अलद्धा च चीवरं न परितस्सति, लद्धा च चीवरं अगधितो अमुच्छितो अनज्झापसन्नो [अनज्झोपन्नो (स्या॰)] आदीनवदस्सावी निस्सरणपञ्ञो परिभुञ्जति। ताय च पन इतरीतरचीवरसन्तुट्ठिया नेवत्तानुक्कंसेति न परं वम्भेति। यो हि तत्थ दक्खो अनलसो सम्पजानो पतिस्सतो, अयं वुच्चति पच्चेकसम्बुद्धो पोराणे अग्गञ्ञे अरियवंसे ठितो। सन्तुट्ठो होति इतरीतरेन पिण्डपातेन…पे॰…&lt;br&gt;&#xA;सन्तुट्ठो होति इतरीतरेन सेनासनेन…पे॰… सन्तुट्ठो होति इतरीतरेन गिलानपच्चयभेसज्जपरिक्खारेन, इतरीतरगिलानपच्चयभेसज्जपरिक्खारसन्तुट्ठिया च वण्णवादी, न च गिलानपच्चयभेसज्जपरिक्खारहेतु अनेसनं अप्पतिरूपं आपज्जति। अलद्धा च गिलानपच्चयभेसज्जपरिक्खारानं न परितस्सति। लद्धा च गिलानपच्चयभेसज्जपरिक्खारं अगधितो अमुच्छितो अनज्झापन्नो आदीनवदस्सावी निस्सरणपञ्ञो परिभुञ्जति। ताय च इतरीतरगिलानपच्चयभेसज्जपरिक्खारसन्तुट्ठिया नेवत्तानुक्कंसेति न परं वम्भेति। यो हि तत्थ दक्खो अनलसो सम्पजानो पतिस्सतो, अयं वुच्चति पच्चेकसम्बुद्धो पोराणे अग्गञ्ञे अरियवंसे ठितोति – सन्तुस्समानो इतरीतरेन।&lt;br&gt;&#xA;परिस्सयानं सहिता अछम्भीति। परिस्सयाति द्वे परिस्सया – पाकटपरिस्सया च पटिच्छन्नपरिस्सया च। कतमे पाकटपरिस्सया? सीहा ब्यग्घा दीपी अच्छा तरच्छा कोका महिंसा [गोमहिसा (स्या॰) महानि॰ ५] हत्थी अही विच्छिका सतपदी, चोरा वा अस्सु मानवा वा कतकम्मा वा अकतकम्मा वा, चक्खुरोगो सोतरोगो घानरोगो जिव्हारोगो कायरोगो सीसरोगो कण्णरोगो मुखरोगो दन्तरोगो कासो सासो पिनासो डाहो जरो कुच्छिरोगो मुच्छा पक्खन्दिका सूला विसूचिका कुट्ठं गण्डो किलासो सोसो अपमारो दद्दु कण्डु कच्छु रखसा वितच्छिका लोहितपित्तं मधुमेहो अंसा पिळका भगन्दला, पित्तसमुट्ठाना आबाधा सेम्हसमुट्ठाना आबाधा वातसमुट्ठाना आबाधा सन्निपातिका आबाधा उतुपरिणामजा आबाधा विसमपरिहारजा आबाधा ओपक्कमिका आबाधा कम्मविपाकजा आबाधा, सीतं उण्हं जिघच्छा पिपासा उच्चारो पस्सावो डंसमकसवातातपसरीसपसम्फस्सा इति वा। इमे वुच्चन्ति पाकटपरिस्सया।&lt;br&gt;&#xA;कतमे पटिच्छन्नपरिस्सया? कायदुच्चरितं वचीदुच्चरितं मनोदुच्चरितं कामच्छन्दनीवरणं ब्यापादनीवरणं थिनमिद्धनीवरणं उद्धच्चकुक्कुच्चनीवरणं विचिकिच्छानीवरणं रागो दोसो मोहो कोधो उपनाहो मक्खो पळासो इस्सा मच्छरियं माया साठेय्यं थम्भो सारम्भो मानो अतिमानो मदो पमादो, सब्बे किलेसा सब्बे दुच्चरिता सब्बे दरथा सब्बे परिळाहा सब्बे सन्तापा सब्बाकुसलाभिसङ्खारा। इमे वुच्चन्ति पटिच्छन्नपरिस्सया।&lt;br&gt;&#xA;परिस्सयाति केनट्ठेन परिस्सया? परिसहन्तीति परिस्सया, परिहानाय संवत्तन्तीति परिस्सया, तत्रासयाति परिस्सया। कथं परिसहन्तीति परिस्सया? ते परिस्सया तं पुग्गलं सहन्ति परिसहन्ति अभिभवन्ति अज्झोत्थरन्ति परियादियन्ति मद्दन्ति। एवं परिसहन्तीति – परिस्सया।&lt;br&gt;&#xA;कथं परिहानाय संवत्तन्तीति परिस्सया? ते परिस्सया कुसलानं धम्मानं अन्तरायाय परिहानाय संवत्तन्ति। कतमेसं कुसलानं धम्मानं? सम्मापटिपदाय अनुलोमपटिपदाय अपच्चनीकपटिपदाय अन्वत्थपटिपदाय धम्मानुधम्मपटिपदाय सीलेसु परिपूरकारिताय इन्द्रियेसु गुत्तद्वारताय भोजने मत्तञ्ञुताय जागरियानुयोगस्स सतिसम्पजञ्ञस्स चतुन्नं सतिपट्ठानानं भावनानुयोगस्स, चतुन्नं सम्मप्पधानानं… चतुन्नं इद्धिपादानं… पञ्चन्नं इन्द्रियानं… पञ्चन्नं बलानं… सत्तन्नं बोज्झङ्गानं… अरियस्स अट्ठङ्गिकस्स मग्गस्स भावनानुयोगस्स – इमेसं कुसलानं धम्मानं अन्तरायाय परिहानाय संवत्तन्ति। एवं परिहानाय संवत्तन्तीति – परिस्सया।&lt;br&gt;&#xA;कथं तत्रासयाति परिस्सया? तत्थेते [तत्र ते (क॰)] पापका अकुसला धम्मा उप्पज्जन्ति अत्तभावसन्निस्सया। यथा बिले बिलासया पाणा सयन्ति, दके दकासया [उदके उदकासया (स्या॰)] पाणा सयन्ति, वने वनासया पाणा सयन्ति , रुक्खे रुक्खासया पाणा सयन्ति; एवमेव तत्थेते पापका अकुसला धम्मा उप्पज्जन्ति अत्तभावसन्निस्सयाति। एवम्पि तत्रासयाति – परिस्सया।&lt;br&gt;&#xA;वुत्तञ्हेतं भगवता – ‘‘सान्तेवासिको, भिक्खवे, भिक्खु साचरियको दुक्खं न फासु विहरति। कथञ्च, भिक्खवे, भिक्खु सान्तेवासिको साचरियको दुक्खं न फासु विहरति? इध, भिक्खवे, भिक्खु चक्खुना रूपं दिस्वा उप्पज्जन्ति ये पापका अकुसला धम्मा, सरसङ्कप्पा संञ्ञोजनीया [सञ्ञोजनिका (क॰)], त्यस्स अन्तो वसन्ति अन्वास्सवन्ति पापका अकुसला धम्माति। तस्मा सान्तेवासिको वुच्चति। तेन समुदाचरेन समुदाचरन्ति नं पापका अकुसला धम्माति। तस्मा साचरियकोति वुच्चति।&lt;br&gt;&#xA;‘‘पुन चपरं, भिक्खवे, भिक्खुनो सोतेन सद्दं सुत्वा…पे॰… घानेन गन्धं घायित्वा…पे॰… जिव्हाय रसं सायित्वा…पे॰… कायेन फोट्ठब्बं फुसित्वा…पे॰… मनसा धम्मं विञ्ञाय उप्पज्जन्ति ये पापका अकुसला धम्मा सरसङ्कप्पा संयोजनीया, त्यस्स अन्तो वसन्ति अन्वास्सवन्ति पापका अकुसला धम्माति। तस्मा सान्तेवासिकोति वुच्चति। तेन समुदाचरेन समुदाचरन्ति नं पापका अकुसला धम्माति। तस्मा साचरियकोति वुच्चति। एवं खो, भिक्खवे, भिक्खु सान्तेवासिको साचरियको दुक्खं न फासु विहरती’’ति। एवम्पि, तत्रासयाति – परिस्सया।&lt;br&gt;&#xA;वुत्तञ्हेतं भगवता – ‘‘तयोमे, भिक्खवे, अन्तरामला अन्तराअमित्ता अन्तरासपत्ता अन्तरावधका अन्तरापच्चत्थिका। कतमे तयो ? लोभो, भिक्खवे, अन्तरामलो [अन्तरामलं (स्या॰ क॰) पस्स इतिवु॰ ८८] अन्तराअमित्तो अन्तरासपत्तो अन्तरावधको अन्तरापच्चत्थिको, दोसो, भिक्खवे…पे॰… मोहो, भिक्खवे, अन्तरामलो अन्तराअमित्तो अन्तरासपत्तो अन्तरावधको अन्तरापच्चत्थिको। इमे खो, भिक्खवे, तयो अन्तरामला अन्तराअमित्ता अन्तरासपत्ता अन्तरावधका अन्तरापच्चत्थिका’’ति।&lt;br&gt;&#xA;अनत्थजननो लोभो, लोभो चित्तप्पकोपनो।&lt;br&gt;&#xA;भयमन्तरतो जातं, तं जनो नावबुज्झति॥&lt;br&gt;&#xA;लुद्धो अत्थं न जानाति, लुद्धो धम्मं न पस्सति।&lt;br&gt;&#xA;अन्धतमं तदा होति, यं लोभो सहते नरं॥&lt;br&gt;&#xA;अनत्थजननो दोसो, दोसो चित्तप्पकोपनो।&lt;br&gt;&#xA;भयमन्तरतो जातं, तं जनो नावबुज्झति॥&lt;br&gt;&#xA;दुट्ठो अत्थं न जानाति, दुट्ठो धम्मं न पस्सति।&lt;br&gt;&#xA;अन्धतमं तदा होति, यं दोसो सहते नरं॥&lt;br&gt;&#xA;अनत्थजननो मोहो, मोहो चित्तप्पकोपनो।&lt;br&gt;&#xA;भयमन्तरतो जातं, तं जनो नावबुज्झति॥&lt;br&gt;&#xA;मूळ्हो अत्थं न जानाति, मूळ्हो धम्मं न पस्सति।&lt;br&gt;&#xA;अन्धतमं तदा होति, यं मोहो सहते नरन्ति॥&lt;br&gt;&#xA;एवम्पि, तत्रासयाति – परिस्सया।&lt;br&gt;&#xA;वुत्तञ्हेतं भगवता – ‘‘तयो खो, महाराज, पुरिसस्स धम्मा अज्झत्तं उप्पज्जमाना उप्पज्जन्ति अहिताय दुक्खाय अफासुविहाराय । कतमे तयो? लोभो खो, महाराज, पुरिसस्स धम्मो अज्झत्तं उप्पज्जमानो उप्पज्जति अहिताय दुक्खाय अफासुविहाराय; दोसो खो, महाराज…पे॰… मोहो खो, महाराज, पुरिसस्स धम्मो अज्झत्तं उप्पज्जमानो उप्पज्जति अहिताय दुक्खाय अफासुविहाराय। इमे खो, महाराज, तयो पुरिसस्स धम्मा अज्झत्तं उप्पज्जमाना उप्पज्जन्ति अहिताय दुक्खाय अफासुविहाराय।&lt;br&gt;&#xA;‘‘लोभो दोसो च मोहो च, पुरिसं पापचेतसम्।&lt;br&gt;&#xA;हिंसन्ति अत्तसम्भूता, तचसारंव सम्फल’’न्ति [सफलन्ति (क॰) पस्स इतिवु॰ ५०]॥&lt;br&gt;&#xA;एवम्पि, तत्रासयाति – परिस्सया।&lt;br&gt;&#xA;वुत्तञ्हेतं भगवता –&lt;br&gt;&#xA;‘‘रागो च दोसो च इतोनिदाना, अरती रती लोमहंसो इतोजा।&lt;br&gt;&#xA;इतो समुट्ठाय मनोवितक्का, कुमारका धङ्कमिवोस्सजन्ती’’ति [चङ्कमिवोस्सज्जन्तीति (स्या॰ क॰) पस्स सु॰ नि॰ २७३-२७४]॥&lt;br&gt;&#xA;एवम्पि, तत्रासयाति – परिस्सया।&lt;br&gt;&#xA;परिस्सयानं सहिताति परिस्सये सहिता आराधिता अज्झोत्थरिता परियादिता पटिनिस्सताति – परिस्सयानं सहिता। अछम्भीति सो पच्चेकसम्बुद्धो अभीरू अच्छम्भी अनुत्रासी अपलायी पहीनभयभेरवो विगतलोमहंसो विहरतीति – परिस्सयानं सहिता अच्छम्भी, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘चातुद्दिसो अप्पटिघो च होति, सन्तुस्समानो इतरीतरेन।&lt;br&gt;&#xA;परिस्सयानं सहिता अछम्भी, एको चरे खग्गविसाणकप्पो’’ति॥&lt;br&gt;&#xA;१२९.&lt;br&gt;&#xA;दुस्सङ्गहा पब्बजितापि एके, अथो गहट्ठा घरमावसन्ता।&lt;br&gt;&#xA;अप्पोस्सुक्को परपुत्तेसु हुत्वा, एको चरे खग्गविसाणकप्पो॥&lt;br&gt;&#xA;दुस्सङ्गहा पब्बजितापि एकेति पब्बजितापि इधेकच्चे निस्सयेपि दिय्यमाने उद्देसेपि दिय्यमाने परिपुच्छायपि [परिपुच्छेपि (क॰)] दिय्यमाने चीवरेपि दिय्यमाने पत्तेपि दिय्यमाने लोहथालकेपि दिय्यमाने धम्मकरणेपि [धम्मकरकेपि (स्या॰)] दिय्यमाने परिस्सावनेपि दिय्यमाने थविकेपि दिय्यमाने उपाहनेपि दिय्यमाने कायबन्धनेपि दिय्यमाने न सुणन्ति न सोतं ओदहन्ति न अञ्ञाचित्तं उपट्ठपेन्ति, अनस्सवा अवचनकरा पटिलोमवुत्तिनो अञ्ञेनेव मुखं करोन्तीति – दुस्सङ्गहा पब्बजितापि एके।&lt;br&gt;&#xA;अथो गहट्ठा घरमावसन्ताति गहट्ठापि इधेकच्चे हत्थिम्हिपि दिय्यमाने…पे॰… रथेपि खेत्तेपि वत्थुम्हिपि हिरञ्ञेपि सुवण्णेपि दिय्यमाने गामेपि…पे॰… निगमेपि नगरेपि… रट्ठेपि… जनपदेपि दिय्यमाने न सुणन्ति न सोतं ओदहन्ति न अञ्ञाचित्तं उपट्ठपेन्ति, अनस्सवा अवचनकरा पटिलोमवुत्तिनो अञ्ञेनेव मुखं करोन्तीति – अथो गहट्ठा घरमावसन्ता।&lt;br&gt;&#xA;अप्पोस्सुक्को परपुत्तेसु हुत्वाति अत्तानं ठपेत्वा सब्बे इमस्मिं अत्थे परपुत्ता। तेसु परपुत्तेसु अप्पोस्सुक्को हुत्वा अब्यावटो हुत्वा अनपेक्खो हुत्वाति – अप्पोस्सुक्को परपुत्तेसु हुत्वा, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘दुस्सङ्गहा पब्बजितापि एके, अथो गहट्ठा घरमावसन्ता।&lt;br&gt;&#xA;अप्पोस्सुक्को परपुत्तेसु हुत्वा, एको चरे खग्गविसाणकप्पो’’ति॥&lt;br&gt;&#xA;१३०.&lt;br&gt;&#xA;ओरोपयित्वा [वोरोपयित्वा (स्या॰)] गिहिब्यञ्जनानि, सञ्छिन्नपत्तो [संसीनपत्तो (सी॰ अट्ठ॰)] यथा कोविळारो।&lt;br&gt;&#xA;छेत्वान वीरो गिहिबन्धनानि, एको चरे खग्गविसाणकप्पो॥&lt;br&gt;&#xA;ओरोपयित्वा गिहिब्यञ्जनानीति गिहिब्यञ्जनानि वुच्चन्ति केसा च मस्सू च माला च गन्धञ्च विलेपनञ्च आभरणञ्च पिलन्धनञ्च वत्थञ्च पारुपनञ्च वेठनञ्च उच्छादनं परिमद्दनं न्हापनं [नहापनं (स्या॰)] सम्बाहनं आदासं अञ्जनं मालागन्धविलेपनं मुखचुण्णं मुखलेपनं हत्थबन्धं सिखाबन्धं दण्डं नाळिकं [नालिकं (क॰) पस्स दी॰ नि॰ १.१६] खग्गं छत्तं चित्रुपाहनं उण्हीसं मणिं वाळबीजनिं ओदातानि वत्थानि दीघदसानि [दीघरस्सानि (स्या॰)] इति वा। ओरोपयित्वा गिहिब्यञ्जनानीति गिहिब्यञ्जनानि ओरोपयित्वा समोरोपयित्वा निक्खिपित्वा पटिपस्सम्भयित्वाति – ओरोपयित्वा गिहिब्यञ्जनानि।&lt;br&gt;&#xA;सञ्छिन्नपत्तो यथा कोविळारोति यथा कोविळारस्स पत्तानि छिन्नानि सञ्छिन्नानि पतितानि परिपतितानि, एवमेव तस्स पच्चेकसम्बुद्धस्स गिहिब्यञ्जनानि छिन्नानि सञ्छिन्नानि पतितानीति – सञ्छिन्नपत्तो यथा कोविळारो।&lt;br&gt;&#xA;छेत्वान वीरो गिहिबन्धनानीति। वीरोति वीरियवाति वीरो, पहूति वीरो, विसवीति वीरो, अलमत्तोति वीरो, सूरोति वीरो, विक्कन्तो अभीरू अच्छम्भी अनुत्रासी अपलायी पहीनभयभेरवोति वीरो, विगतलोमहंसोति वीरो।&lt;br&gt;&#xA;विरतो इध [आरतो इधेव (स्या॰) पस्स सु॰ नि॰ ५३६] सब्बपाकेहि, निरयदुक्खं अतिच्च वीरियवा सो।&lt;br&gt;&#xA;सो वीरियवा पधानवा, धीरो [वीरो (स्या॰ क॰) पस्स सु॰ नि॰ ५३६] तादि पवुच्चते तथत्ता॥&lt;br&gt;&#xA;गिहिबन्धनानि वुच्चन्ति पुत्ता च भरिया च दासा च दासी च अजेळका च कुक्कुटसूकरा च हत्थिगवास्सवळवा च खेत्तञ्च वत्थु च हिरञ्ञञ्च सुवण्णञ्च गामनिगमराजधानियो च रट्ठञ्च जनपदो च कोसो च कोट्ठागारञ्च, यं किञ्चि रजनीयवत्थु।&lt;br&gt;&#xA;छेत्वान वीरो गिहिबन्धनानीति सो पच्चेकसम्बुद्धो वीरो गिहिबन्धनानि छिन्दित्वा समुच्छिन्दित्वा जहित्वा विनोदेत्वा ब्यन्तीकरित्वा अनभावं गमेत्वाति – छेत्वान वीरो गिहिबन्धनानि, एको चरे खग्गविसाणकप्पो। तेनाह सो पच्चेकसम्बुद्धो –&lt;br&gt;&#xA;‘‘ओरोपयित्वा गिहिब्यञ्जनानि, सञ्छिन्नपत्तो यथा कोविळारो,&lt;br&gt;&#xA;छेत्वान वीरो गिहिबन्धनानि।&lt;br&gt;&#xA;एको चरे खग्गविसाणकप्पो’’ति॥&lt;br&gt;&#xA;पठमो वग्गो।&lt;/p&gt;</description>
    </item>
  </channel>
</rss>
