<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ बुद्धवंसपाळि on पाळिषु विश्वासटिप्पणयो</title>
    <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/</link>
    <description>Recent content in &#43;१२ बुद्धवंसपाळि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/index.xml" rel="self" type="application/rss+xml" />
    <item>
      <title>०१. रतनचङ्कमनकण्डम्</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/01_ratanachankamanakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/01_ratanachankamanakaNDam/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;खुद्दकनिकाये&lt;br&gt;&#xA;बुद्धवंसपाळि&lt;br&gt;&#xA;१. रतनचङ्कमनकण्डम्&lt;br&gt;&#xA;१.&lt;br&gt;&#xA;ब्रह्मा च लोकाधिपती सहम्पती [सहम्पति (स्या॰ कं॰)], कतञ्जली अनधिवरं अयाचथ।&lt;br&gt;&#xA;‘‘सन्तीध सत्ताप्परजक्खजातिका, देसेहि धम्मं अनुकम्पिमं पजं’’॥&lt;br&gt;&#xA;२.&lt;br&gt;&#xA;सम्पन्नविज्जाचरणस्स तादिनो, जुतिन्धरस्सन्तिमदेहधारिनो।&lt;br&gt;&#xA;तथागतस्सप्पटिपुग्गलस्स, उप्पज्जि कारुञ्ञता सब्बसत्ते॥&lt;br&gt;&#xA;३.&lt;br&gt;&#xA;‘‘न हेते जानन्ति सदेवमानुसा, बुद्धो अयं कीदिसको नरुत्तमो।&lt;br&gt;&#xA;इद्धिबलं पञ्ञाबलञ्च कीदिसं, बुद्धबलं लोकहितस्स कीदिसं॥&lt;br&gt;&#xA;४.&lt;br&gt;&#xA;‘‘न हेते जानन्ति सदेवमानुसा, बुद्धो अयं एदिसको नरुत्तमो।&lt;br&gt;&#xA;इद्धिबलं पञ्ञाबलञ्च एदिसं, बुद्धबलं लोकहितस्स एदिसं॥&lt;br&gt;&#xA;५.&lt;br&gt;&#xA;‘‘हन्दाहं दस्सयिस्सामि, बुद्धबलमनुत्तरम्।&lt;br&gt;&#xA;चङ्कमं मापयिस्सामि, नभे रतनमण्डितं’’॥&lt;br&gt;&#xA;६.&lt;br&gt;&#xA;भुम्मा महाराजिका तावतिंसा, यामा च देवा तुसिता च निम्मिता।&lt;br&gt;&#xA;परनिम्मिता येपि च ब्रह्मकायिका, आनन्दिता विपुलमकंसु घोसं॥&lt;br&gt;&#xA;७.&lt;br&gt;&#xA;ओभासिता च पथवी सदेवका, पुथू च लोकन्तरिका असंवुता।&lt;br&gt;&#xA;तमो च तिब्बो विहतो तदा अहु, दिस्वान अच्छेरकं पाटिहीरं॥&lt;br&gt;&#xA;८.&lt;br&gt;&#xA;सदेवगन्धब्बमनुस्सरक्खसे, आभा उळारा विपुला अजायथ।&lt;br&gt;&#xA;इमस्मिं लोके परस्मिञ्चोभयस्मिं [परस्मिं चूभये (स्या॰ कं॰)], अधो च उद्धं तिरियञ्च वित्थतं॥&lt;br&gt;&#xA;९.&lt;br&gt;&#xA;सत्तुत्तमो अनधिवरो विनायको, सत्था अहू देवमनुस्सपूजितो।&lt;br&gt;&#xA;महानुभावो सतपुञ्ञलक्खणो, दस्सेसि अच्छेरकं पाटिहीरं॥&lt;br&gt;&#xA;१०.&lt;br&gt;&#xA;सो याचितो देववरेन चक्खुमा, अत्थं समेक्खित्वा तदा नरुत्तमो।&lt;br&gt;&#xA;चङ्कमं [चङ्कमं तत्थ (सी॰)] मापयि लोकनायको, सुनिट्ठितं सब्बरतननिम्मितं॥&lt;br&gt;&#xA;११.&lt;br&gt;&#xA;इद्धी च आदेसनानुसासनी, तिपाटिहीरे भगवा वसी अहु।&lt;br&gt;&#xA;चङ्कमं मापयि लोकनायको, सुनिट्ठितं सब्बरतननिम्मितं॥&lt;br&gt;&#xA;१२.&lt;br&gt;&#xA;दससहस्सीलोकधातुया, सिनेरुपब्बतुत्तमे।&lt;br&gt;&#xA;थम्भेव दस्सेसि पटिपाटिया, चङ्कमे रतनामये॥&lt;br&gt;&#xA;१३.&lt;br&gt;&#xA;दससहस्सी अतिक्कम्म, चङ्कमं मापयी जिनो।&lt;br&gt;&#xA;सब्बसोण्णमया पस्से, चङ्कमे रतनामये॥&lt;br&gt;&#xA;१४.&lt;br&gt;&#xA;तुलासङ्घाटानुवग्गा , सोवण्णफलकत्थता।&lt;br&gt;&#xA;वेदिका सब्बसोवण्णा, दुभतो पस्सेसु निम्मिता॥&lt;br&gt;&#xA;१५.&lt;br&gt;&#xA;मणिमुत्तावालुकाकिण्णा, निम्मितो रतनामयो।&lt;br&gt;&#xA;ओभासेति दिसा सब्बा, सतरंसीव उग्गतो॥&lt;br&gt;&#xA;१६.&lt;br&gt;&#xA;तस्मिं चङ्कमने धीरो, द्वत्तिंसवरलक्खणो।&lt;br&gt;&#xA;विरोचमानो सम्बुद्धो, चङ्कमे चङ्कमी जिनो॥&lt;br&gt;&#xA;१७.&lt;br&gt;&#xA;दिब्बं मन्दारवं पुप्फं, पदुमं पारिछत्तकम्।&lt;br&gt;&#xA;चङ्कमने ओकिरन्ति, सब्बे देवा समागता॥&lt;br&gt;&#xA;१८.&lt;br&gt;&#xA;पस्सन्ति तं देवसङ्घा, दससहस्सी पमोदिता।&lt;br&gt;&#xA;नमस्समाना निपतन्ति, तुट्ठहट्ठा पमोदिता॥&lt;br&gt;&#xA;१९.&lt;br&gt;&#xA;तावतिंसा च यामा च, तुसिता चापि देवता।&lt;br&gt;&#xA;निम्मानरतिनो देवा, ये देवा वसवत्तिनो।&lt;br&gt;&#xA;उदग्गचित्ता सुमना, पस्सन्ति लोकनायकं॥&lt;br&gt;&#xA;२०.&lt;br&gt;&#xA;सदेवगन्धब्बमनुस्सरक्खसा, नागा सुपण्णा अथ वापि किन्नरा।&lt;br&gt;&#xA;पस्सन्ति तं लोकहितानुकम्पकं, नभेव अच्चुग्गतचन्दमण्डलं॥&lt;br&gt;&#xA;२१.&lt;br&gt;&#xA;आभस्सरा सुभकिण्हा, वेहप्फला अकनिट्ठा च देवता।&lt;br&gt;&#xA;सुसुद्धसुक्कवत्थवसना, तिट्ठन्ति पञ्जलीकता॥&lt;br&gt;&#xA;२२.&lt;br&gt;&#xA;मुञ्चन्ति पुप्फं पन पञ्चवण्णिकं, मन्दारवं चन्दनचुण्णमिस्सितम्।&lt;br&gt;&#xA;भमेन्ति चेलानि च अम्बरे तदा, ‘‘अहो जिनो लोकहितानुकम्पको॥&lt;br&gt;&#xA;२३.&lt;br&gt;&#xA;‘‘तुवं सत्था च केतू च, धजो यूपो च पाणिनम्।&lt;br&gt;&#xA;परायनो पतिट्ठा च, दीपो च द्विपदुत्तमो [दिपदुत्तमो (सी॰ स्या॰)]॥&lt;br&gt;&#xA;२४.&lt;br&gt;&#xA;‘‘दससहस्सीलोकधातुया, देवतायो महिद्धिका।&lt;br&gt;&#xA;परिवारेत्वा नमस्सन्ति, तुट्ठहट्ठा पमोदिता॥&lt;br&gt;&#xA;२५.&lt;br&gt;&#xA;‘‘देवता देवकञ्ञा च, पसन्ना तुट्ठमानसा।&lt;br&gt;&#xA;पञ्चवण्णिकपुप्फेहि, पूजयन्ति नरासभं॥&lt;br&gt;&#xA;२६.&lt;br&gt;&#xA;‘‘पस्सन्ति तं देवसङ्घा, पसन्ना तुट्ठमानसा।&lt;br&gt;&#xA;पञ्चवण्णिकपुप्फेहि, पूजयन्ति नरासभं॥&lt;br&gt;&#xA;२७.&lt;br&gt;&#xA;‘‘अहो अच्छरियं लोके, अब्भुतं लोमहंसनम्।&lt;br&gt;&#xA;न मेदिसं भूतपुब्बं, अच्छेरं लोमहंसनं’’॥&lt;br&gt;&#xA;२८.&lt;br&gt;&#xA;सकसकम्हि भवने, निसीदित्वान देवता।&lt;br&gt;&#xA;हसन्ति ता महाहसितं, दिस्वानच्छेरकं नभे॥&lt;br&gt;&#xA;२९.&lt;br&gt;&#xA;आकासट्ठा च भूमट्ठा, तिणपन्थनिवासिनो।&lt;br&gt;&#xA;कतञ्जली नमस्सन्ति, तुट्ठहट्ठा पमोदिता॥&lt;br&gt;&#xA;३०.&lt;br&gt;&#xA;येपि दीघायुका नागा, पुञ्ञवन्तो महिद्धिका।&lt;br&gt;&#xA;पमोदिता नमस्सन्ति, पूजयन्ति नरुत्तमं॥&lt;br&gt;&#xA;३१.&lt;br&gt;&#xA;सङ्गीतियो पवत्तेन्ति, अम्बरे अनिलञ्जसे।&lt;br&gt;&#xA;चम्मनद्धानि वादेन्ति, दिस्वानच्छेरकं नभे॥&lt;br&gt;&#xA;३२.&lt;br&gt;&#xA;सङ्खा च पणवा चेव, अथोपि डिण्डिमा [डेण्डिमा (सी॰)] बहू।&lt;br&gt;&#xA;अन्तलिक्खस्मिं वज्जन्ति, दिस्वानच्छेरकं नभे॥&lt;br&gt;&#xA;३३.&lt;br&gt;&#xA;अब्भुतो वत नो अज्ज, उप्पज्जि लोमहंसनो।&lt;br&gt;&#xA;धुवमत्थसिद्धिं लभाम, खणो नो पटिपादितो॥&lt;br&gt;&#xA;३४.&lt;br&gt;&#xA;बुद्धोति तेसं सुत्वान, पीति उप्पज्जि तावदे।&lt;br&gt;&#xA;बुद्धो बुद्धोति कथयन्ता, तिट्ठन्ति पञ्जलीकता॥&lt;br&gt;&#xA;३५.&lt;br&gt;&#xA;हिङ्कारा साधुकारा च [हिङ्कारं साधुकारञ्च (सी॰ स्या॰)], उक्कुट्ठि सम्पहंसनं [सम्पसादनं (सी॰), सम्पनादनं (स्या॰)]।&lt;br&gt;&#xA;पजा च विविधा गगने, वत्तेन्ति पञ्जलीकता॥&lt;br&gt;&#xA;३६.&lt;br&gt;&#xA;गायन्ति सेळेन्ति च वादयन्ति च, भुजानि पोथेन्ति च नच्चयन्ति च।&lt;br&gt;&#xA;मुञ्चन्ति पुप्फं पन पञ्चवण्णिकं, मन्दारवं चन्दनचुण्णमिस्सितं॥&lt;br&gt;&#xA;३७.&lt;br&gt;&#xA;‘‘यथा तुय्हं महावीर, पादेसु चक्कलक्खणम्।&lt;br&gt;&#xA;धजवजिरपटाका, वड्ढमानङ्कुसाचितं॥&lt;br&gt;&#xA;३८.&lt;br&gt;&#xA;‘‘रूपे सीले समाधिम्हि, पञ्ञाय च असादिसो।&lt;br&gt;&#xA;विमुत्तिया असमसमो, धम्मचक्कप्पवत्तने॥&lt;br&gt;&#xA;३९.&lt;br&gt;&#xA;‘‘दसनागबलं काये, तुय्हं पाकतिकं बलम्।&lt;br&gt;&#xA;इद्धिबलेन असमो, धम्मचक्कप्पवत्तने॥&lt;br&gt;&#xA;४०.&lt;br&gt;&#xA;‘‘एवं सब्बगुणूपेतं, सब्बङ्गसमुपागतम्।&lt;br&gt;&#xA;महामुनिं कारुणिकं, लोकनाथं नमस्सथ॥&lt;br&gt;&#xA;४१.&lt;br&gt;&#xA;‘‘अभिवादनं थोमनञ्च, वन्दनञ्च पसंसनम्।&lt;br&gt;&#xA;नमस्सनञ्च पूजञ्च, सब्बं अरहसी तुवं॥&lt;br&gt;&#xA;४२.&lt;br&gt;&#xA;‘‘ये केचि लोके वन्दनेय्या, वन्दनं अरहन्ति ये।&lt;br&gt;&#xA;सब्बसेट्ठो महावीर, सदिसो ते न विज्जति॥&lt;br&gt;&#xA;४३.&lt;br&gt;&#xA;‘‘सारिपुत्तो महापञ्ञो, समाधिज्झानकोविदो।&lt;br&gt;&#xA;गिज्झकूटे ठितोयेव, पस्सति लोकनायकं॥&lt;br&gt;&#xA;४४.&lt;br&gt;&#xA;‘‘सुफुल्लं सालराजंव, चन्दंव गगने यथा।&lt;br&gt;&#xA;मज्झन्हिकेव [मज्झन्तिकेव (सब्बत्थ)] सूरियं, ओलोकेसि नरासभं॥&lt;br&gt;&#xA;४५.&lt;br&gt;&#xA;‘‘जलन्तं दीपरुक्खंव, तरुणसूरियंव उग्गतम्।&lt;br&gt;&#xA;ब्यामप्पभानुरञ्जितं, धीरं पस्सति लोकनायकं॥&lt;br&gt;&#xA;४६.&lt;br&gt;&#xA;‘‘पञ्चन्नं भिक्खुसतानं, कतकिच्चान तादिनम्।&lt;br&gt;&#xA;खीणासवानं विमलानं, खणेन सन्निपातयि॥&lt;br&gt;&#xA;४७.&lt;br&gt;&#xA;‘‘लोकप्पसादनं नाम, पाटिहीरं निदस्सयि।&lt;br&gt;&#xA;अम्हेपि तत्थ गन्त्वान, वन्दिस्साम मयं जिनं॥&lt;br&gt;&#xA;४८.&lt;br&gt;&#xA;‘‘एथ सब्बे गमिस्साम, पुच्छिस्साम मयं जिनम्।&lt;br&gt;&#xA;कङ्खं विनोदयिस्साम, पस्सित्वा लोकनायकं’’॥&lt;br&gt;&#xA;४९.&lt;br&gt;&#xA;साधूति ते पटिस्सुत्वा, निपका संवुतिन्द्रिया।&lt;br&gt;&#xA;पत्तचीवरमादाय, तरमाना उपागमुं॥&lt;br&gt;&#xA;५०.&lt;br&gt;&#xA;खीणासवेहि विमलेहि, दन्तेहि उत्तमे दमे।&lt;br&gt;&#xA;सारिपुत्तो महापञ्ञो, इद्धिया उपसङ्कमि॥&lt;br&gt;&#xA;५१.&lt;br&gt;&#xA;तेहि भिक्खूहि परिवुतो, सारिपुत्तो महागणी।&lt;br&gt;&#xA;लळन्तो देवोव गगने, इद्धिया उपसङ्कमि॥&lt;br&gt;&#xA;५२.&lt;br&gt;&#xA;उक्कासितञ्च खिपितं [उक्कासितञ्च खिपितञ्च (स्या॰ अट्ठ॰)], अज्झुपेक्खिय सुब्बता।&lt;br&gt;&#xA;सगारवा सप्पतिस्सा, सम्बुद्धं उपसङ्कमुं॥&lt;br&gt;&#xA;५३.&lt;br&gt;&#xA;उपसङ्कमित्वा पस्सन्ति, सयम्भुं लोकनायकम्।&lt;br&gt;&#xA;नभे अच्चुग्गतं धीरं, चन्दंव गगने यथा॥&lt;br&gt;&#xA;५४.&lt;br&gt;&#xA;जलन्तं दीपरुक्खंव, विज्जुंव गगने यथा।&lt;br&gt;&#xA;मज्झन्हिकेव सूरियं, पस्सन्ति लोकनायकं॥&lt;br&gt;&#xA;५५.&lt;br&gt;&#xA;पञ्चभिक्खुसता सब्बे, पस्सन्ति लोकनायकम्।&lt;br&gt;&#xA;रहदमिव विप्पसन्नं, सुफुल्लं पदुमं यथा॥&lt;br&gt;&#xA;५६.&lt;br&gt;&#xA;अञ्जलिं पग्गहेत्वान, तुट्ठहट्ठा पमोदिता।&lt;br&gt;&#xA;नमस्समाना निपतन्ति, सत्थुनो चक्कलक्खणे॥&lt;br&gt;&#xA;५७.&lt;br&gt;&#xA;सारिपुत्तो महापञ्ञो, कोरण्डसमसादिसो।&lt;br&gt;&#xA;समाधिज्झानकुसलो, वन्दते लोकनायकं॥&lt;br&gt;&#xA;५८.&lt;br&gt;&#xA;गज्जिता कालमेघोव, नीलुप्पलसमसादिसो।&lt;br&gt;&#xA;इद्धिबलेन असमो, मोग्गल्लानो महिद्धिको॥&lt;br&gt;&#xA;५९.&lt;br&gt;&#xA;महाकस्सपोपि च थेरो, उत्तत्तकनकसन्निभो।&lt;br&gt;&#xA;धुतगुणे अग्गनिक्खित्तो, थोमितो सत्थुवण्णितो॥&lt;br&gt;&#xA;६०.&lt;br&gt;&#xA;दिब्बचक्खूनं यो अग्गो, अनुरुद्धो महागणी।&lt;br&gt;&#xA;ञातिसेट्ठो भगवतो, अविदूरेव तिट्ठति॥&lt;br&gt;&#xA;६१.&lt;br&gt;&#xA;आपत्तिअनापत्तिया , सतेकिच्छाय कोविदो।&lt;br&gt;&#xA;विनये अग्गनिक्खित्तो, उपालि सत्थुवण्णितो॥&lt;br&gt;&#xA;६२.&lt;br&gt;&#xA;सुखुमनिपुणत्थपटिविद्धो, कथिकानं पवरो गणी।&lt;br&gt;&#xA;इसि मन्तानिया पुत्तो, पुण्णो नामाति विस्सुतो॥&lt;br&gt;&#xA;६३.&lt;br&gt;&#xA;एतेसं चित्तमञ्ञाय, ओपम्मकुसलो मुनि।&lt;br&gt;&#xA;कङ्खच्छेदो महावीरो, कथेसि अत्तनो गुणं॥&lt;br&gt;&#xA;६४.&lt;br&gt;&#xA;‘‘चत्तारो ते असङ्खेय्या, कोटि येसं न नायति।&lt;br&gt;&#xA;सत्तकायो च आकासो, चक्कवाळा चनन्तका।&lt;br&gt;&#xA;बुद्धञाणं अप्पमेय्यं, न सक्का एते विजानितुं॥&lt;br&gt;&#xA;६५.&lt;br&gt;&#xA;‘‘किमेतं अच्छरियं लोके, यं मे इद्धिविकुब्बनम्।&lt;br&gt;&#xA;अञ्ञे बहू अच्छरिया, अब्भुता लोमहंसना॥&lt;br&gt;&#xA;६६.&lt;br&gt;&#xA;‘‘यदाहं तुसिते काये, सन्तुसितो नामहं तदा।&lt;br&gt;&#xA;दससहस्सी समागम्म, याचन्ति पञ्जली ममं॥&lt;br&gt;&#xA;६७.&lt;br&gt;&#xA;‘‘‘कालो खो ते [कालो देव (सी॰), कालोयं ते (स्या॰ क॰)] महावीर, उप्पज्ज मातुकुच्छियम्।&lt;br&gt;&#xA;सदेवकं तारयन्तो, बुज्झस्सु अमतं पदं’॥&lt;br&gt;&#xA;६८.&lt;br&gt;&#xA;‘‘तुसिता काया चवित्वान, यदा ओक्कमि कुच्छियम्।&lt;br&gt;&#xA;दससहस्सीलोकधातु, कम्पित्थ धरणी तदा॥&lt;br&gt;&#xA;६९.&lt;br&gt;&#xA;‘‘यदाहं मातुकुच्छितो, सम्पजानोव निक्खमिम्।&lt;br&gt;&#xA;साधुकारं पवत्तेन्ति, दससहस्सी पकम्पथ॥&lt;br&gt;&#xA;७०.&lt;br&gt;&#xA;‘‘ओक्कन्तिं मे समो नत्थि, जातितो अभिनिक्खमे।&lt;br&gt;&#xA;सम्बोधियं अहं सेट्ठो, धम्मचक्कप्पवत्तने॥&lt;br&gt;&#xA;७१.&lt;br&gt;&#xA;‘‘अहो अच्छरियं लोके, बुद्धानं गुणमहन्तता।&lt;br&gt;&#xA;दससहस्सीलोकधातु, छप्पकारं पकम्पथ।&lt;br&gt;&#xA;ओभासो च महा आसि, अच्छेरं लोमहंसनं’’॥&lt;br&gt;&#xA;७२.&lt;br&gt;&#xA;भगवा तम्हि [भगवा च तम्हि (सी॰ स्या॰ क॰)] समये, लोकजेट्ठो नरासभो।&lt;br&gt;&#xA;सदेवकं दस्सयन्तो, इद्धिया चङ्कमी जिनो॥&lt;br&gt;&#xA;७३.&lt;br&gt;&#xA;चङ्कमे चङ्कमन्तोव, कथेसि लोकनायको।&lt;br&gt;&#xA;अन्तरा न निवत्तेति, चतुहत्थे चङ्कमे यथा॥&lt;br&gt;&#xA;७४.&lt;br&gt;&#xA;सारिपुत्तो महापञ्ञो, समाधिज्झानकोविदो।&lt;br&gt;&#xA;पञ्ञाय पारमिप्पत्तो, पुच्छति लोकनायकं॥&lt;br&gt;&#xA;७५.&lt;br&gt;&#xA;‘‘कीदिसो ते महावीर, अभिनीहारो नरुत्तम।&lt;br&gt;&#xA;कम्हि काले तया धीर, पत्थिता बोधिमुत्तमा॥&lt;br&gt;&#xA;७६.&lt;br&gt;&#xA;‘‘दानं सीलञ्च नेक्खम्मं, पञ्ञावीरियञ्च कीदिसम्।&lt;br&gt;&#xA;खन्तिसच्चमधिट्ठानं, मेत्तुपेक्खा च कीदिसा॥&lt;br&gt;&#xA;७७.&lt;br&gt;&#xA;‘‘दस पारमी तया धीर, कीदिसी लोकनायक।&lt;br&gt;&#xA;कथं उपपारमी पुण्णा, परमत्थपारमी कथं’’॥&lt;br&gt;&#xA;७८.&lt;br&gt;&#xA;तस्स पुट्ठो वियाकासि, करवीकमधुरगिरो।&lt;br&gt;&#xA;निब्बापयन्तो हदयं, हासयन्तो सदेवकं॥&lt;br&gt;&#xA;७९.&lt;br&gt;&#xA;अतीतबुद्धानं जिनानं देसितं, निकीलितं [निकीळितं (क॰)] बुद्धपरम्परागतम्।&lt;br&gt;&#xA;पुब्बेनिवासानुगताय बुद्धिया, पकासयी लोकहितं सदेवके॥&lt;br&gt;&#xA;८०.&lt;br&gt;&#xA;‘‘पीतिपामोज्जजननं, सोकसल्लविनोदनम्।&lt;br&gt;&#xA;सब्बसम्पत्तिपटिलाभं, चित्तीकत्वा सुणाथ मे॥&lt;br&gt;&#xA;८१.&lt;br&gt;&#xA;‘‘मदनिम्मदनं सोकनुदं, संसारपरिमोचनम्।&lt;br&gt;&#xA;सब्बदुक्खक्खयं मग्गं, सक्कच्चं पटिपज्जथा’’ति॥&lt;br&gt;&#xA;रतनचङ्कमनकण्डो निट्ठितो।&lt;/p&gt;</description>
    </item>
    <item>
      <title>०२. सुमेधपत्थनाकथा</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/02_sumedhapatthanAkathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/02_sumedhapatthanAkathA/</guid>
      <description>&lt;p&gt;२. सुमेधपत्थनाकथा&lt;br&gt;&#xA;१.&lt;br&gt;&#xA;कप्पे च सतसहस्से, चतुरो च असङ्खिये।&lt;br&gt;&#xA;अमरं नाम नगरं, दस्सनेय्यं मनोरमं॥&lt;br&gt;&#xA;२.&lt;br&gt;&#xA;दसहि सद्देहि अविवित्तं, अन्नपानसमायुतम्।&lt;br&gt;&#xA;हत्थिसद्दं अस्ससद्दं, भेरिसङ्खरथानि च।&lt;br&gt;&#xA;खादथ पिवथ चेव, अन्नपानेन घोसितं॥&lt;br&gt;&#xA;३.&lt;br&gt;&#xA;नगरं सब्बङ्गसम्पन्नं, सब्बकम्ममुपागतम्।&lt;br&gt;&#xA;सत्तरतनसम्पन्नं, नानाजनसमाकुलम्।&lt;br&gt;&#xA;समिद्धं देवनगरंव, आवासं पुञ्ञकम्मिनं॥&lt;br&gt;&#xA;४.&lt;br&gt;&#xA;नगरे अमरवतिया, सुमेधो नाम ब्राह्मणो।&lt;br&gt;&#xA;अनेककोटिसन्निचयो, पहूतधनधञ्ञवा॥&lt;br&gt;&#xA;५.&lt;br&gt;&#xA;अज्झायको मन्तधरो, तिण्णं वेदान पारगू।&lt;br&gt;&#xA;लक्खणे इतिहासे च, सधम्मे पारमिं गतो॥&lt;br&gt;&#xA;६.&lt;br&gt;&#xA;रहोगतो निसीदित्वा, एवं चिन्तेसहं तदा।&lt;br&gt;&#xA;‘‘दुक्खो पुनब्भवो नाम, सरीरस्स च भेदनं॥&lt;br&gt;&#xA;७.&lt;br&gt;&#xA;‘‘जातिधम्मो जराधम्मो, ब्याधिधम्मो सहं [चहं (सी॰ स्या॰)] तदा।&lt;br&gt;&#xA;अजरं अमतं खेमं, परियेसिस्सामि निब्बुतिं॥&lt;br&gt;&#xA;८.&lt;br&gt;&#xA;‘‘यंनूनिमं पूतिकायं, नानाकुणपपूरितम्।&lt;br&gt;&#xA;छड्डयित्वान गच्छेय्यं, अनपेक्खो अनत्थिको॥&lt;br&gt;&#xA;९.&lt;br&gt;&#xA;‘‘अत्थि हेहिति सो मग्गो, न सो सक्का न हेतुये।&lt;br&gt;&#xA;परियेसिस्सामि तं मग्गं, भवतो परिमुत्तिया॥&lt;br&gt;&#xA;१०.&lt;br&gt;&#xA;‘‘यथापि दुक्खे विज्जन्ते, सुखं नामपि विज्जति।&lt;br&gt;&#xA;एवं भवे विज्जमाने, विभवोपि इच्छितब्बको॥&lt;br&gt;&#xA;११.&lt;br&gt;&#xA;‘‘यथापि उण्हे विज्जन्ते, अपरं विज्जति सीतलम्।&lt;br&gt;&#xA;एवं तिविधग्गि विज्जन्ते, निब्बानं इच्छितब्बकं॥&lt;br&gt;&#xA;१२.&lt;br&gt;&#xA;‘‘यथापि पापे विज्जन्ते, कल्याणमपि विज्जति।&lt;br&gt;&#xA;एवमेव जाति विज्जन्ते, अजातिपिच्छितब्बकं॥&lt;br&gt;&#xA;१३.&lt;br&gt;&#xA;‘‘यथा गूथगतो पुरिसो, तळाकं दिस्वान पूरितम्।&lt;br&gt;&#xA;न गवेसति तं तळाकं, न दोसो तळाकस्स सो॥&lt;br&gt;&#xA;१४.&lt;br&gt;&#xA;‘‘एवं किलेसमलधोव, विज्जन्ते अमतन्तळे।&lt;br&gt;&#xA;न गवेसति तं तळाकं, न दोसो अमतन्तळे॥&lt;br&gt;&#xA;१५.&lt;br&gt;&#xA;‘‘यथा अरीहि परिरुद्धो, विज्जन्ते गमनम्पथे।&lt;br&gt;&#xA;न पलायति सो पुरिसो, न दोसो अञ्जसस्स सो॥&lt;br&gt;&#xA;१६.&lt;br&gt;&#xA;‘‘एवं किलेसपरिरुद्धो, विज्जमाने सिवे पथे।&lt;br&gt;&#xA;न गवेसति तं मग्गं, न दोसो सिवमञ्जसे॥&lt;br&gt;&#xA;१७.&lt;br&gt;&#xA;‘‘यथापि ब्याधितो पुरिसो, विज्जमाने तिकिच्छके।&lt;br&gt;&#xA;न तिकिच्छापेति तं ब्याधिं, न दोसो सो तिकिच्छके॥&lt;br&gt;&#xA;१८.&lt;br&gt;&#xA;‘‘एवं किलेसब्याधीहि, दुक्खितो परिपीळितो।&lt;br&gt;&#xA;न गवेसति तं आचरियं, न दोसो सो विनायके॥&lt;br&gt;&#xA;१९.&lt;br&gt;&#xA;‘‘यथापि कुणपं पुरिसो, कण्ठे बन्धं जिगुच्छिय।&lt;br&gt;&#xA;मोचयित्वान गच्छेय्य, सुखी सेरी सयंवसी॥&lt;br&gt;&#xA;२०.&lt;br&gt;&#xA;‘‘तथेविमं पूतिकायं, नानाकुणपसञ्चयम्।&lt;br&gt;&#xA;छड्डयित्वान गच्छेय्यं, अनपेक्खो अनत्थिको॥&lt;br&gt;&#xA;२१.&lt;br&gt;&#xA;‘‘यथा उच्चारट्ठानम्हि, करीसं नरनारियो।&lt;br&gt;&#xA;छड्डयित्वान गच्छन्ति, अनपेक्खा अनत्थिका॥&lt;br&gt;&#xA;२२.&lt;br&gt;&#xA;‘‘एवमेवाहं इमं कायं, नानाकुणपपूरितम्।&lt;br&gt;&#xA;छड्डयित्वान गच्छिस्सं, वच्चं कत्वा यथा कुटिं॥&lt;br&gt;&#xA;२३.&lt;br&gt;&#xA;‘‘यथापि जज्जरं नावं, पलुग्गं उदगाहिनिं [उदकगाहिणिं (सी॰), उदकगाहिनिं (स्या॰)]।&lt;br&gt;&#xA;सामी छड्डेत्वा गच्छन्ति, अनपेक्खा अनत्थिका॥&lt;br&gt;&#xA;२४.&lt;br&gt;&#xA;‘‘एवमेवाहं इमं कायं, नवच्छिद्दं धुवस्सवम्।&lt;br&gt;&#xA;छड्डयित्वान गच्छिस्सं, जिण्णनावंव सामिका॥&lt;br&gt;&#xA;२५.&lt;br&gt;&#xA;‘‘यथापि पुरिसो चोरेहि, गच्छन्तो भण्डमादिय।&lt;br&gt;&#xA;भण्डच्छेदभयं दिस्वा, छड्डयित्वान गच्छति॥&lt;br&gt;&#xA;२६.&lt;br&gt;&#xA;‘‘एवमेव अयं कायो, महाचोरसमो विय।&lt;br&gt;&#xA;पहायिमं गमिस्सामि, कुसलच्छेदना भया’’॥&lt;br&gt;&#xA;२७.&lt;br&gt;&#xA;एवाहं चिन्तयित्वान, नेककोटिसतं धनम्।&lt;br&gt;&#xA;नाथानाथानं दत्वान, हिमवन्तमुपागमिं॥&lt;br&gt;&#xA;२८.&lt;br&gt;&#xA;हिमवन्तस्साविदूरे, धम्मिको नाम पब्बतो।&lt;br&gt;&#xA;अस्समो सुकतो मय्हं, पण्णसाला सुमापिता॥&lt;br&gt;&#xA;२९.&lt;br&gt;&#xA;चङ्कमं तत्थ मापेसिं, पञ्चदोसविवज्जितम्।&lt;br&gt;&#xA;अट्ठगुणसमूपेतं, अभिञ्ञाबलमाहरिं॥&lt;br&gt;&#xA;३०.&lt;br&gt;&#xA;साटकं पजहिं तत्थ, नवदोसमुपागतम्।&lt;br&gt;&#xA;वाकचीरं निवासेसिं, द्वादसगुणमुपागतं॥&lt;br&gt;&#xA;३१.&lt;br&gt;&#xA;अट्ठदोससमाकिण्णं , पजहिं पण्णसालकम्।&lt;br&gt;&#xA;उपागमिं रुक्खमूलं, गुणे दसहुपागतं॥&lt;br&gt;&#xA;३२.&lt;br&gt;&#xA;वापितं रोपितं धञ्ञं, पजहिं निरवसेसतो।&lt;br&gt;&#xA;अनेकगुणसम्पन्नं, पवत्तफलमादियिं॥&lt;br&gt;&#xA;३३.&lt;br&gt;&#xA;तत्थप्पधानं पदहिं, निसज्जट्ठानचङ्कमे।&lt;br&gt;&#xA;अब्भन्तरम्हि सत्ताहे, अभिञ्ञाबलपापुणिं॥&lt;br&gt;&#xA;३४.&lt;br&gt;&#xA;एवं मे सिद्धिप्पत्तस्स, वसीभूतस्स सासने।&lt;br&gt;&#xA;दीपङ्करो नाम जिनो, उप्पज्जि लोकनायको॥&lt;br&gt;&#xA;३५.&lt;br&gt;&#xA;उप्पज्जन्ते च जायन्ते, बुज्झन्ते धम्मदेसने।&lt;br&gt;&#xA;चतुरो निमित्ते नाद्दसं, झानरतिसमप्पितो॥&lt;br&gt;&#xA;३६.&lt;br&gt;&#xA;पच्चन्तदेसविसये, निमन्तेत्वा तथागतम्।&lt;br&gt;&#xA;तस्स आगमनं मग्गं, सोधेन्ति तुट्ठमानसा॥&lt;br&gt;&#xA;३७.&lt;br&gt;&#xA;अहं तेन समयेन, निक्खमित्वा सकस्समा।&lt;br&gt;&#xA;धुनन्तो वाकचीरानि, गच्छामि अम्बरे तदा॥&lt;br&gt;&#xA;३८.&lt;br&gt;&#xA;वेदजातं जनं दिस्वा, तुट्ठहट्ठं पमोदितम्।&lt;br&gt;&#xA;ओरोहित्वान गगना, मनुस्से पुच्छि तावदे॥&lt;br&gt;&#xA;३९.&lt;br&gt;&#xA;‘‘तुट्ठहट्ठो पमुदितो, वेदजातो महाजनो।&lt;br&gt;&#xA;कस्स सोधीयति मग्गो, अञ्जसं वटुमायनं’’॥&lt;br&gt;&#xA;४०.&lt;br&gt;&#xA;ते मे पुट्ठा वियाकंसु, ‘‘बुद्धो लोके अनुत्तरो।&lt;br&gt;&#xA;दीपङ्करो नाम जिनो, उप्पज्जि लोकनायको।&lt;br&gt;&#xA;तस्स सोधीयति मग्गो, अञ्जसं वटुमायनं’’॥&lt;br&gt;&#xA;४१.&lt;br&gt;&#xA;बुद्धोतिवचनं [बुद्धोति मम (सी॰ स्या॰ क॰)] सुत्वान, पीति उप्पज्जि तावदे।&lt;br&gt;&#xA;बुद्धो बुद्धोति कथयन्तो, सोमनस्सं पवेदयिं॥&lt;br&gt;&#xA;४२.&lt;br&gt;&#xA;तत्थ ठत्वा विचिन्तेसिं, तुट्ठो संविग्गमानसो।&lt;br&gt;&#xA;‘‘इध बीजानि रोपिस्सं, खणो वे मा उपच्चगा॥&lt;br&gt;&#xA;४३.&lt;br&gt;&#xA;‘‘यदि बुद्धस्स सोधेथ, एकोकासं ददाथ मे।&lt;br&gt;&#xA;अहम्पि सोधयिस्सामि, अञ्जसं वटुमायनं’’॥&lt;br&gt;&#xA;४४.&lt;br&gt;&#xA;अदंसु ते ममोकासं, सोधेतुं अञ्जसं तदा।&lt;br&gt;&#xA;बुद्धो बुद्धोति चिन्तेन्तो, मग्गं सोधेमहं तदा॥&lt;br&gt;&#xA;४५.&lt;br&gt;&#xA;अनिट्ठिते ममोकासे, दीपङ्करो महामुनि।&lt;br&gt;&#xA;चतूहि सतसहस्सेहि, छळभिञ्ञेहि तादिहि।&lt;br&gt;&#xA;खीणासवेहि विमलेहि, पटिपज्जि अञ्जसं जिनो॥&lt;br&gt;&#xA;४६.&lt;br&gt;&#xA;पच्चुग्गमना वत्तन्ति, वज्जन्ति भेरियो बहू।&lt;br&gt;&#xA;आमोदिता नरमरू, साधुकारं पवत्तयुं॥&lt;br&gt;&#xA;४७.&lt;br&gt;&#xA;देवा मनुस्से पस्सन्ति, मनुस्सापि च देवता।&lt;br&gt;&#xA;उभोपि ते पञ्जलिका, अनुयन्ति तथागतं॥&lt;br&gt;&#xA;४८.&lt;br&gt;&#xA;देवा दिब्बेहि तुरियेहि, मनुस्सा मानुसेहि च [मानुस्सकेहि च मानुसकेहि च (स्या॰ क॰)]।&lt;br&gt;&#xA;उभोपि ते वज्जयन्ता, अनुयन्ति तथागतं॥&lt;br&gt;&#xA;४९.&lt;br&gt;&#xA;दिब्बं मन्दारवं पुप्फं, पदुमं पारिछत्तकम्।&lt;br&gt;&#xA;दिसोदिसं ओकिरन्ति, आकासनभगता मरू॥&lt;br&gt;&#xA;५०.&lt;br&gt;&#xA;दिब्बं चन्दनचुण्णञ्च, वरगन्धञ्च केवलम्।&lt;br&gt;&#xA;दिसोदिसं ओकिरन्ति, आकासनभगता [आकासे नभगा (स्या॰)] मरू॥&lt;br&gt;&#xA;५१.&lt;br&gt;&#xA;चम्पकं सरलं नीपं, नागपुन्नागकेतकम्।&lt;br&gt;&#xA;दिसोदिसं उक्खिपन्ति, भूमितलगता नरा॥&lt;br&gt;&#xA;५२.&lt;br&gt;&#xA;केसे मुञ्चित्वाहं तत्थ, वाकचीरञ्च चम्मकम्।&lt;br&gt;&#xA;कलले पत्थरित्वान, अवकुज्जो निपज्जहं॥&lt;br&gt;&#xA;५३.&lt;br&gt;&#xA;‘‘अक्कमित्वान मं बुद्धो, सह सिस्सेहि गच्छतु।&lt;br&gt;&#xA;मा नं कलले अक्कमित्थ, हिताय मे भविस्सति’’॥&lt;br&gt;&#xA;५४.&lt;br&gt;&#xA;पथवियं निपन्नस्स, एवं मे आसि चेतसो।&lt;br&gt;&#xA;‘‘इच्छमानो अहं अज्ज, किलेसे झापये मम॥&lt;br&gt;&#xA;५५.&lt;br&gt;&#xA;‘‘किं मे अञ्ञातवेसेन, धम्मं सच्छिकतेनिध।&lt;br&gt;&#xA;सब्बञ्ञुतं पापुणित्वा, बुद्धो हेस्सं सदेवके॥&lt;br&gt;&#xA;५६.&lt;br&gt;&#xA;‘‘किं मे एकेन तिण्णेन, पुरिसेन थामदस्सिना।&lt;br&gt;&#xA;सब्बञ्ञुतं पापुणित्वा, सन्तारेस्सं सदेवकं॥&lt;br&gt;&#xA;५७.&lt;br&gt;&#xA;‘‘इमिना मे अधिकारेन, कतेन पुरिसुत्तमे।&lt;br&gt;&#xA;सब्बञ्ञुतं पापुणित्वा, तारेमि जनतं बहुं॥&lt;br&gt;&#xA;५८.&lt;br&gt;&#xA;‘‘संसारसोतं छिन्दित्वा, विद्धंसेत्वा तयो भवे।&lt;br&gt;&#xA;धम्मनावं समारुय्ह, सन्तारेस्सं सदेवकं’’॥&lt;br&gt;&#xA;५९.&lt;br&gt;&#xA;मनुस्सत्तं लिङ्गसम्पत्ति, हेतु सत्थारदस्सनम्।&lt;br&gt;&#xA;पब्बज्जा गुणसम्पत्ति, अधिकारो च छन्दता।&lt;br&gt;&#xA;अट्ठधम्मसमोधाना, अभिनीहारो समिज्झति॥&lt;br&gt;&#xA;६०.&lt;br&gt;&#xA;दीपङ्करो लोकविदू, आहुतीनं पटिग्गहो।&lt;br&gt;&#xA;उस्सीसके मं ठत्वान, इदं वचनमब्रवि॥&lt;br&gt;&#xA;६१.&lt;br&gt;&#xA;‘‘पस्सथ इमं तापसं, जटिलं उग्गतापनम्।&lt;br&gt;&#xA;अपरिमेय्यितो कप्पे, बुद्धो लोके भविस्सति॥&lt;br&gt;&#xA;६२.&lt;br&gt;&#xA;‘‘अहु कपिलव्हया रम्मा, निक्खमित्वा तथागतो।&lt;br&gt;&#xA;पधानं पदहित्वान, कत्वा दुक्करकारिकं॥&lt;br&gt;&#xA;६३.&lt;br&gt;&#xA;‘‘अजपालरुक्खमूलस्मिं, निसीदित्वा तथागतो।&lt;br&gt;&#xA;तत्थ पायासं पग्गय्ह, नेरञ्जरमुपेहिति॥&lt;br&gt;&#xA;६४.&lt;br&gt;&#xA;‘‘नेरञ्जराय तीरम्हि, पायासं अद सो जिनो।&lt;br&gt;&#xA;पटियत्तवरमग्गेन, बोधिमूलमुपेहिति॥&lt;br&gt;&#xA;६५.&lt;br&gt;&#xA;‘‘ततो पदक्खिणं कत्वा, बोधिमण्डं अनुत्तरो [अनुत्तरं (स्या॰ कं॰)]।&lt;br&gt;&#xA;अस्सत्थरुक्खमूलम्हि, बुज्झिस्सति महायसो॥&lt;br&gt;&#xA;६६.&lt;br&gt;&#xA;‘‘इमस्स जनिका माता, माया नाम भविस्सति।&lt;br&gt;&#xA;पिता सुद्धोदनो नाम, अयं हेस्सति गोतमो॥&lt;br&gt;&#xA;६७.&lt;br&gt;&#xA;‘‘अनासवा वीतरागा, सन्तचित्ता समाहिता।&lt;br&gt;&#xA;कोलितो उपतिस्सो च, अग्गा हेस्सन्ति सावका।&lt;br&gt;&#xA;आनन्दो नामुपट्ठाको, उपट्ठिस्सतिमं [उपट्ठिस्सति तं (सी॰)] जिनं॥&lt;br&gt;&#xA;६८.&lt;br&gt;&#xA;‘‘खेमा उप्पलवण्णा च, अग्गा हेस्सन्ति साविका।&lt;br&gt;&#xA;अनासवा वीतरागा, सन्तचित्ता समाहिता।&lt;br&gt;&#xA;बोधि तस्स भगवतो, अस्सत्थोति पवुच्चति॥&lt;br&gt;&#xA;६९.&lt;br&gt;&#xA;‘‘चित्तो च हत्थाळवको [हत्थालवको (सी॰)], अग्गा हेस्सन्तुपट्ठका।&lt;br&gt;&#xA;उत्तरा नन्दमाता च, अग्गा हेस्सन्तुपट्ठिका’’॥&lt;br&gt;&#xA;७०.&lt;br&gt;&#xA;इदं सुत्वान वचनं, असमस्स महेसिनो।&lt;br&gt;&#xA;आमोदिता नरमरू, बुद्धबीजं किर [बुद्धबीजङ्कुरो (सी॰ स्या॰)] अयं॥&lt;br&gt;&#xA;७१.&lt;br&gt;&#xA;उक्कुट्ठिसद्दा वत्तन्ति, अप्फोटेन्ति [अप्फोठेन्ति (सी॰)] हसन्ति च।&lt;br&gt;&#xA;कतञ्जली नमस्सन्ति, दससहस्सी सदेवका॥&lt;br&gt;&#xA;७२.&lt;br&gt;&#xA;‘‘यदिमस्स लोकनाथस्स, विरज्झिस्साम सासनम्।&lt;br&gt;&#xA;अनागतम्हि अद्धाने, हेस्साम सम्मुखा इमं॥&lt;br&gt;&#xA;७३.&lt;br&gt;&#xA;‘‘यथा मनुस्सा नदिं तरन्ता, पटितित्थं विरज्झिय।&lt;br&gt;&#xA;हेट्ठातित्थे गहेत्वान, उत्तरन्ति महानदिं॥&lt;br&gt;&#xA;७४.&lt;br&gt;&#xA;‘‘एवमेव मयं सब्बे, यदि मुञ्चामिमं जिनम्।&lt;br&gt;&#xA;अनागतम्हि अद्धाने, हेस्साम सम्मुखा इमं’’॥&lt;br&gt;&#xA;७५.&lt;br&gt;&#xA;दीपङ्करो लोकविदू, आहुतीनं पटिग्गहो।&lt;br&gt;&#xA;मम कम्मं पकित्तेत्वा, दक्खिणं पादमुद्धरि॥&lt;br&gt;&#xA;७६.&lt;br&gt;&#xA;ये तत्थासुं जिनपुत्ता, पदक्खिणमकंसु [सब्बे पदक्खिणमकंसु (स्या॰ क॰)] मम्।&lt;br&gt;&#xA;देवा मनुस्सा असुरा च, अभिवादेत्वान पक्कमुं॥&lt;br&gt;&#xA;७७.&lt;br&gt;&#xA;दस्सनं मे अतिक्कन्ते, ससङ्घे लोकनायके।&lt;br&gt;&#xA;सयना वुट्ठहित्वान, पल्लङ्कं आभुजिं तदा॥&lt;br&gt;&#xA;७८.&lt;br&gt;&#xA;सुखेन सुखितो होमि, पामोज्जेन पमोदितो।&lt;br&gt;&#xA;पीतिया च अभिस्सन्नो, पल्लङ्कं आभुजिं तदा॥&lt;br&gt;&#xA;७९.&lt;br&gt;&#xA;पल्लङ्केन निसीदित्वा, एवं चिन्तेसहं तदा।&lt;br&gt;&#xA;‘‘वसीभूतो अहं झाने, अभिञ्ञासु पारमिंगतो [अभिञ्ञापारमिं गतो (सी॰)]॥&lt;br&gt;&#xA;८०.&lt;br&gt;&#xA;‘‘सहस्सियम्हि लोकम्हि, इसयो नत्थि मे समा।&lt;br&gt;&#xA;असमो इद्धिधम्मेसु, अलभिं ईदिसं सुखं॥&lt;br&gt;&#xA;८१.&lt;br&gt;&#xA;‘‘पल्लङ्काभुजने मय्हं, दससहस्साधिवासिनो।&lt;br&gt;&#xA;महानादं पवत्तेसुं, ‘धुवं बुद्धो भविस्ससि॥&lt;br&gt;&#xA;८२.&lt;br&gt;&#xA;‘‘‘या पुब्बे बोधिसत्तानं, पल्लङ्कवरमाभुजे।&lt;br&gt;&#xA;निमित्तानि पदिस्सन्ति, तानि अज्ज पदिस्सरे॥&lt;br&gt;&#xA;८३.&lt;br&gt;&#xA;‘‘‘सीतं ब्यपगतं होति, उण्हञ्च उपसम्मति।&lt;br&gt;&#xA;तानि अज्ज पदिस्सन्ति, धुवं बुद्धो भविस्ससि॥&lt;br&gt;&#xA;८४.&lt;br&gt;&#xA;‘‘‘दससहस्सी लोकधातू, निस्सद्दा होन्ति निराकुला।&lt;br&gt;&#xA;तानि अज्ज पदिस्सन्ति, धुवं बुद्धो भविस्ससि॥&lt;br&gt;&#xA;८५.&lt;br&gt;&#xA;‘‘‘महावाता न वायन्ति, न सन्दन्ति सवन्तियो।&lt;br&gt;&#xA;तानि अज्ज पदिस्सन्ति, धुवं बुद्धो भविस्ससि॥&lt;br&gt;&#xA;८६.&lt;br&gt;&#xA;‘‘‘थलजा दकजा पुप्फा, सब्बे पुप्फन्ति तावदे।&lt;br&gt;&#xA;तेपज्ज पुप्फिता [पुप्फितानि (अट्ठ॰)] सब्बे, धुवं बुद्धो भविस्ससि॥&lt;br&gt;&#xA;८७.&lt;br&gt;&#xA;‘‘‘लता वा यदि वा रुक्खा, फलभारा होन्ति तावदे।&lt;br&gt;&#xA;तेपज्ज फलिता सब्बे, धुवं बुद्धो भविस्ससि॥&lt;br&gt;&#xA;८८.&lt;br&gt;&#xA;‘‘‘आकासट्ठा च भूमट्ठा, रतना जोतन्ति तावदे।&lt;br&gt;&#xA;तेपज्ज रतना जोतन्ति, धुवं बुद्धो भविस्ससि॥&lt;br&gt;&#xA;८९.&lt;br&gt;&#xA;‘‘‘मानुस्सका च दिब्बा च, तुरिया वज्जन्ति तावदे।&lt;br&gt;&#xA;तेपज्जुभो अभिरवन्ति, धुवं बुद्धो भविस्ससि॥&lt;br&gt;&#xA;९०.&lt;br&gt;&#xA;‘‘‘विचित्रपुप्फा गगना, अभिवस्सन्ति तावदे।&lt;br&gt;&#xA;तेपि अज्ज पवस्सन्ति, धुवं बुद्धो भविस्ससि॥&lt;br&gt;&#xA;९१.&lt;br&gt;&#xA;‘‘‘महासमुद्दो आभुजति, दससहस्सी पकम्पति।&lt;br&gt;&#xA;तेपज्जुभो अभिरवन्ति, धुवं बुद्धो भविस्ससि॥&lt;br&gt;&#xA;९२.&lt;br&gt;&#xA;‘‘‘निरयेपि दससहस्से, अग्गी निब्बन्ति तावदे।&lt;br&gt;&#xA;तेपज्ज निब्बुता अग्गी, धुवं बुद्धो भविस्ससि॥&lt;br&gt;&#xA;९३.&lt;br&gt;&#xA;‘‘‘विमलो होति सूरियो, सब्बा दिस्सन्ति तारका।&lt;br&gt;&#xA;तेपि अज्ज पदिस्सन्ति, धुवं बुद्धो भविस्ससि॥&lt;br&gt;&#xA;९४.&lt;br&gt;&#xA;‘‘‘अनोवट्ठेन [अनोवुट्ठेन (स्या॰ क॰)] उदकं, महिया उब्भिज्जि तावदे।&lt;br&gt;&#xA;तम्पज्जुब्भिज्जते महिया, धुवं बुद्धो भविस्ससि॥&lt;br&gt;&#xA;९५.&lt;br&gt;&#xA;‘‘‘तारागणा विरोचन्ति, नक्खत्ता गगनमण्डले।&lt;br&gt;&#xA;विसाखा चन्दिमा युत्ता, धुवं बुद्धो भविस्ससि॥&lt;br&gt;&#xA;९६.&lt;br&gt;&#xA;‘‘‘बिलासया दरीसया, निक्खमन्ति सकासया।&lt;br&gt;&#xA;तेपज्ज आसया छुद्धा, धुवं बुद्धो भविस्ससि॥&lt;br&gt;&#xA;९७.&lt;br&gt;&#xA;‘‘‘न होन्ति अरती सत्तानं, सन्तुट्ठा होन्ति तावदे।&lt;br&gt;&#xA;तेपज्ज सब्बे सन्तुट्ठा, धुवं बुद्धो भविस्ससि॥&lt;br&gt;&#xA;९८.&lt;br&gt;&#xA;‘‘‘रोगा तदुपसम्मन्ति, जिघच्छा च विनस्सति।&lt;br&gt;&#xA;तानि अज्ज पदिस्सन्ति, धुवं बुद्धो भविस्ससि॥&lt;br&gt;&#xA;९९.&lt;br&gt;&#xA;‘‘‘रागो तदा तनु होति, दोसो मोहो विनस्सति।&lt;br&gt;&#xA;तेपज्ज विगता सब्बे, धुवं बुद्धो भविस्ससि॥&lt;br&gt;&#xA;१००.&lt;br&gt;&#xA;‘‘‘भयं तदा न भवति, अज्जपेतं पदिस्सति।&lt;br&gt;&#xA;तेन लिङ्गेन जानाम, धुवं बुद्धो भविस्ससि॥&lt;br&gt;&#xA;१०१.&lt;br&gt;&#xA;‘‘‘रजोनुद्धंसति उद्धं, अज्जपेतं पदिस्सति।&lt;br&gt;&#xA;तेन लिङ्गेन जानाम, धुवं बुद्धो भविस्ससि॥&lt;br&gt;&#xA;१०२.&lt;br&gt;&#xA;‘‘‘अनिट्ठगन्धो पक्कमति, दिब्बगन्धो पवायति।&lt;br&gt;&#xA;सोपज्ज वायति गन्धो, धुवं बुद्धो भविस्ससि॥&lt;br&gt;&#xA;१०३.&lt;br&gt;&#xA;‘‘‘सब्बे देवा पदिस्सन्ति, ठपयित्वा अरूपिनो।&lt;br&gt;&#xA;तेपज्ज सब्बे दिस्सन्ति, धुवं बुद्धो भविस्ससि॥&lt;br&gt;&#xA;१०४.&lt;br&gt;&#xA;‘‘‘यावता निरया नाम, सब्बे दिस्सन्ति तावदे।&lt;br&gt;&#xA;तेपज्ज सब्बे दिस्सन्ति, धुवं बुद्धो भविस्ससि॥&lt;br&gt;&#xA;१०५.&lt;br&gt;&#xA;‘‘‘कुट्टा [कुड्डा (सी॰)] कवाटा सेला च, न होन्तावरणा तदा।&lt;br&gt;&#xA;आकासभूता तेपज्ज, धुवं बुद्धो भविस्ससि॥&lt;br&gt;&#xA;१०६.&lt;br&gt;&#xA;‘‘‘चुती च उपपत्ति च, खणे तस्मिं न विज्जति।&lt;br&gt;&#xA;तानिपज्ज पदिस्सन्ति, धुवं बुद्धो भविस्ससि॥&lt;br&gt;&#xA;१०७.&lt;br&gt;&#xA;‘‘‘दळ्हं पग्गण्ह वीरियं, मा निवत्त अभिक्कम।&lt;br&gt;&#xA;मयम्पेतं विजानाम, धुवं बुद्धो भविस्ससि’’’॥&lt;br&gt;&#xA;१०८.&lt;br&gt;&#xA;बुद्धस्स वचनं सुत्वा, दससहस्सीनचूभयम्।&lt;br&gt;&#xA;तुट्ठहट्ठो पमोदितो, एवं चिन्तेसहं तदा॥&lt;br&gt;&#xA;१०९.&lt;br&gt;&#xA;‘‘अद्वेज्झवचना बुद्धा, अमोघवचना जिना।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;११०.&lt;br&gt;&#xA;‘‘यथा खित्तं नभे लेड्डु, धुवं पतति भूमियम्।&lt;br&gt;&#xA;तथेव बुद्धसेट्ठानं, वचनं धुवसस्सतम्।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;१११.&lt;br&gt;&#xA;‘‘यथापि सब्बसत्तानं, मरणं धुवसस्सतम्।&lt;br&gt;&#xA;तथेव बुद्धसेट्ठानं, वचनं धुवसस्सतम्।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;११२.&lt;br&gt;&#xA;‘‘यथा रत्तिक्खये पत्ते, सूरियुग्गमनं धुवम्।&lt;br&gt;&#xA;तथेव बुद्धसेट्ठानं, वचनं धुवसस्सतम्।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;११३.&lt;br&gt;&#xA;‘‘यथा निक्खन्तसयनस्स, सीहस्स नदनं धुवम्।&lt;br&gt;&#xA;तथेव बुद्धसेट्ठानं, वचनं धुवसस्सतम्।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;११४.&lt;br&gt;&#xA;‘‘यथा आपन्नसत्तानं, भारमोरोपनं धुवम्।&lt;br&gt;&#xA;तथेव बुद्धसेट्ठानं, वचनं धुवसस्सतम्।&lt;br&gt;&#xA;वितथं नत्थि बुद्धानं, धुवं बुद्धो भवामहं॥&lt;br&gt;&#xA;११५.&lt;br&gt;&#xA;‘‘हन्द बुद्धकरे धम्मे, विचिनामि इतो चितो।&lt;br&gt;&#xA;उद्धं अधो दस दिसा, यावता धम्मधातुया’’॥&lt;br&gt;&#xA;११६.&lt;br&gt;&#xA;विचिनन्तो तदा दक्खिं, पठमं दानपारमिम्।&lt;br&gt;&#xA;पुब्बकेहि महेसीहि, अनुचिण्णं महापथं॥&lt;br&gt;&#xA;११७.&lt;br&gt;&#xA;‘‘इमं त्वं पठमं ताव, दळ्हं कत्वा समादिय।&lt;br&gt;&#xA;दानपारमितं गच्छ, यदि बोधिं पत्तुमिच्छसि॥&lt;br&gt;&#xA;११८.&lt;br&gt;&#xA;‘‘यथापि कुम्भो सम्पुण्णो, यस्स कस्सचि अधो कतो।&lt;br&gt;&#xA;वमते वुदकं निस्सेसं, न तत्थ परिरक्खति॥&lt;br&gt;&#xA;११९.&lt;br&gt;&#xA;‘‘तथेव याचके दिस्वा, हीनमुक्कट्ठमज्झिमे।&lt;br&gt;&#xA;ददाहि दानं निस्सेसं, कुम्भो विय अधो कतो॥&lt;br&gt;&#xA;१२०.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१२१.&lt;br&gt;&#xA;विचिनन्तो तदा दक्खिं, दुतियं सीलपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१२२.&lt;br&gt;&#xA;‘‘इमं त्वं दुतियं ताव, दळ्हं कत्वा समादिय।&lt;br&gt;&#xA;सीलपारमितं गच्छ, यदि बोधिं पत्तुमिच्छसि॥&lt;br&gt;&#xA;१२३.&lt;br&gt;&#xA;‘‘यथापि चमरी वालं, किस्मिञ्चि पटिलग्गितम्।&lt;br&gt;&#xA;उपेति मरणं तत्थ, न विकोपेति वालधिं॥&lt;br&gt;&#xA;१२४.&lt;br&gt;&#xA;‘‘तथेव त्वं चतूसु भूमीसु, सीलानि परिपूरय।&lt;br&gt;&#xA;परिरक्ख सब्बदा सीलं, चमरी विय वालधिं॥&lt;br&gt;&#xA;१२५.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१२६.&lt;br&gt;&#xA;विचिनन्तो तदा दक्खिं, ततियं नेक्खम्मपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१२७.&lt;br&gt;&#xA;‘‘इमं त्वं ततियं ताव, दळ्हं कत्वा समादिय।&lt;br&gt;&#xA;नेक्खम्मपारमितं गच्छ, यदि बोधिं पत्तुमिच्छसि॥&lt;br&gt;&#xA;१२८.&lt;br&gt;&#xA;‘‘यथा अन्दुघरे पुरिसो, चिरवुत्थो दुखट्टितो।&lt;br&gt;&#xA;न तत्थ रागं जनेसि, मुत्तिंयेव गवेसति॥&lt;br&gt;&#xA;१२९.&lt;br&gt;&#xA;‘‘तथेव त्वं सब्बभवे, पस्स अन्दुघरे विय।&lt;br&gt;&#xA;नेक्खम्माभिमुखो होहि, भवतो परिमुत्तिया॥&lt;br&gt;&#xA;१३०.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१३१.&lt;br&gt;&#xA;विचिनन्तो तदा दक्खिं, चतुत्थं पञ्ञापारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१३२.&lt;br&gt;&#xA;‘‘इमं त्वं चतुत्थं ताव, दळ्हं कत्वा समादिय।&lt;br&gt;&#xA;पञ्ञापारमितं गच्छ, यदि बोधिं पत्तुमिच्छसि॥&lt;br&gt;&#xA;१३३.&lt;br&gt;&#xA;‘‘यथापि भिक्खु भिक्खन्तो, हीनमुक्कट्ठमज्झिमे।&lt;br&gt;&#xA;कुलानि न विवज्जेन्तो, एवं लभति यापनं॥&lt;br&gt;&#xA;१३४.&lt;br&gt;&#xA;‘‘तथेव त्वं सब्बकालं, परिपुच्छं बुधं जनम्।&lt;br&gt;&#xA;पञ्ञापारमितं गन्त्वा, सम्बोधिं पापुणिस्ससि॥&lt;br&gt;&#xA;१३५.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१३६.&lt;br&gt;&#xA;विचिनन्तो तदा दक्खिं, पञ्चमं वीरियपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१३७.&lt;br&gt;&#xA;‘‘इमं त्वं पञ्चमं ताव, दळ्हं कत्वा समादिय।&lt;br&gt;&#xA;वीरियपारमितं गच्छ, यदि बोधिं पत्तुमिच्छसि॥&lt;br&gt;&#xA;१३८.&lt;br&gt;&#xA;‘‘यथापि सीहो मिगराजा, निसज्जट्ठानचङ्कमे।&lt;br&gt;&#xA;अलीनवीरियो होति, पग्गहितमनो सदा॥&lt;br&gt;&#xA;१३९.&lt;br&gt;&#xA;‘‘तथेव त्वं [त्वंपि (सी॰)] सब्बभवे, पग्गण्ह वीरियं दळ्हम्।&lt;br&gt;&#xA;वीरियपारमितं गन्त्वा, सम्बोधिं पापुणिस्ससि॥&lt;br&gt;&#xA;१४०.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१४१.&lt;br&gt;&#xA;विचिनन्तो तदा दक्खिं, छट्ठमं खन्तिपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१४२.&lt;br&gt;&#xA;‘‘इमं त्वं छट्ठमं ताव, दळ्हं कत्वा समादिय।&lt;br&gt;&#xA;तत्थ अद्वेज्झमानसो, सम्बोधिं पापुणिस्ससि॥&lt;br&gt;&#xA;१४३.&lt;br&gt;&#xA;‘‘यथापि पथवी नाम, सुचिम्पि असुचिम्पि च।&lt;br&gt;&#xA;सब्बं सहति निक्खेपं, न करोति पटिघं तया॥&lt;br&gt;&#xA;१४४.&lt;br&gt;&#xA;‘‘तथेव त्वम्पि सब्बेसं, सम्मानावमानक्खमो।&lt;br&gt;&#xA;खन्तिपारमितं गन्त्वा, सम्बोधिं पापुणिस्ससि॥&lt;br&gt;&#xA;१४५.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१४६.&lt;br&gt;&#xA;विचिनन्तो तदा दक्खिं, सत्तमं सच्चपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१४७.&lt;br&gt;&#xA;‘‘इमं त्वं सत्तमं ताव, दळ्हं कत्वा समादिय।&lt;br&gt;&#xA;तत्थ अद्वेज्झवचनो, सम्बोधिं पापुणिस्ससि॥&lt;br&gt;&#xA;१४८.&lt;br&gt;&#xA;‘‘यथापि ओसधी नाम, तुलाभूता सदेवके।&lt;br&gt;&#xA;समये उतुवस्से वा, न वोक्कमति वीथितो॥&lt;br&gt;&#xA;१४९.&lt;br&gt;&#xA;‘‘तथेव त्वम्पि सच्चेसु, मा वोक्कम हि वीथितो।&lt;br&gt;&#xA;सच्चपारमितं गन्त्वा, सम्बोधिं पापुणिस्ससि॥&lt;br&gt;&#xA;१५०.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१५१.&lt;br&gt;&#xA;विचिनन्तो तदा दक्खिं, अट्ठमं अधिट्ठानपारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१५२.&lt;br&gt;&#xA;‘‘इमं त्वं अट्ठमं ताव, दळ्हं कत्वा समादिय।&lt;br&gt;&#xA;तत्थ त्वं अचलो हुत्वा, सम्बोधिं पापुणिस्ससि॥&lt;br&gt;&#xA;१५३.&lt;br&gt;&#xA;‘‘यथापि पब्बतो सेलो, अचलो सुप्पतिट्ठितो।&lt;br&gt;&#xA;न कम्पति भुसवातेहि, सकट्ठानेव तिट्ठति॥&lt;br&gt;&#xA;१५४.&lt;br&gt;&#xA;‘‘तथेव त्वम्पि अधिट्ठाने, सब्बदा अचलो भव।&lt;br&gt;&#xA;अधिट्ठानपारमितं गन्त्वा, सम्बोधिं पापुणिस्ससि॥&lt;br&gt;&#xA;१५५.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१५६.&lt;br&gt;&#xA;विचिनन्तो तदा दक्खिं, नवमं मेत्तापारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१५७.&lt;br&gt;&#xA;‘‘इमं त्वं नवमं ताव, दळ्हं कत्वा समादिय।&lt;br&gt;&#xA;मेत्ताय असमो होहि, यदि बोधिं पत्तुमिच्छसि॥&lt;br&gt;&#xA;१५८.&lt;br&gt;&#xA;‘‘यथापि उदकं नाम, कल्याणे पापके जने।&lt;br&gt;&#xA;समं फरति सीतेन, पवाहेति रजोमलं॥&lt;br&gt;&#xA;१५९.&lt;br&gt;&#xA;‘‘तथेव त्वं हिताहिते, समं मेत्ताय भावय।&lt;br&gt;&#xA;मेत्तापारमितं गन्त्वा, सम्बोधिं पापुणिस्ससि॥&lt;br&gt;&#xA;१६०.&lt;br&gt;&#xA;‘‘नहेते एत्तकायेव, बुद्धधम्मा भविस्सरे।&lt;br&gt;&#xA;अञ्ञेपि विचिनिस्सामि, ये धम्मा बोधिपाचना’’॥&lt;br&gt;&#xA;१६१.&lt;br&gt;&#xA;विचिनन्तो तदा दक्खिं, दसमं उपेक्खापारमिम्।&lt;br&gt;&#xA;पुब्बकेहि महेसीहि, आसेवितनिसेवितं॥&lt;br&gt;&#xA;१६२.&lt;br&gt;&#xA;‘‘इमं त्वं दसमं ताव, दळ्हं कत्वा समादिय।&lt;br&gt;&#xA;तुलाभूतो दळ्हो हुत्वा, सम्बोधिं पापुणिस्ससि॥&lt;br&gt;&#xA;१६३.&lt;br&gt;&#xA;‘‘यथापि पथवी नाम, निक्खित्तं असुचिं सुचिम्।&lt;br&gt;&#xA;उपेक्खति उभोपेते, कोपानुनयवज्जिता॥&lt;br&gt;&#xA;१६४.&lt;br&gt;&#xA;‘‘तथेव त्वं सुखदुक्खे, तुलाभूतो सदा भव।&lt;br&gt;&#xA;उपेक्खापारमितं गन्त्वा, सम्बोधिं पापुणिस्ससि॥&lt;br&gt;&#xA;१६५.&lt;br&gt;&#xA;‘‘एत्तकायेव ते लोके, ये धम्मा बोधिपाचना।&lt;br&gt;&#xA;ततुद्धं नत्थि अञ्ञत्र, दळ्हं तत्थ पतिट्ठह’’॥&lt;br&gt;&#xA;१६६.&lt;br&gt;&#xA;इमे धम्मे सम्मसतो, सभावसरसलक्खणे।&lt;br&gt;&#xA;धम्मतेजेन वसुधा, दससहस्सी पकम्पथ॥&lt;br&gt;&#xA;१६७.&lt;br&gt;&#xA;चलती रवती पथवी, उच्छुयन्तंव पीळितम्।&lt;br&gt;&#xA;तेलयन्ते यथा चक्कं, एवं कम्पति मेदनी॥&lt;br&gt;&#xA;१६८.&lt;br&gt;&#xA;यावता परिसा आसि, बुद्धस्स परिवेसने।&lt;br&gt;&#xA;पवेधमाना सा तत्थ, मुच्छिता सेति भूमियं॥&lt;br&gt;&#xA;१६९.&lt;br&gt;&#xA;घटानेकसहस्सानि, कुम्भीनञ्च सता बहू।&lt;br&gt;&#xA;सञ्चुण्णमथिता तत्थ, अञ्ञमञ्ञं पघट्टिता॥&lt;br&gt;&#xA;१७०.&lt;br&gt;&#xA;उब्बिग्गा तसिता भीता, भन्ता ब्याथितमानसा।&lt;br&gt;&#xA;महाजना समागम्म, दीपङ्करमुपागमुं॥&lt;br&gt;&#xA;१७१.&lt;br&gt;&#xA;‘‘किं भविस्सति लोकस्स, कल्याणमथ पापकम्।&lt;br&gt;&#xA;सब्बो उपद्दुतो लोको, तं विनोदेहि चक्खुम’’॥&lt;br&gt;&#xA;१७२.&lt;br&gt;&#xA;तेसं तदा सञ्ञपेसि, दीपङ्करो महामुनि।&lt;br&gt;&#xA;‘‘विसट्ठा होथ मा भेथ [भाथ (सब्बत्थ)], इमस्मिं पथविकम्पने॥&lt;br&gt;&#xA;१७३.&lt;br&gt;&#xA;‘‘यमहं अज्ज ब्याकासिं, बुद्धो लोके भविस्सति।&lt;br&gt;&#xA;एसो सम्मसति धम्मं, पुब्बकं जिनसेवितं॥&lt;br&gt;&#xA;१७४.&lt;br&gt;&#xA;‘‘तस्स सम्मसतो धम्मं, बुद्धभूमिं असेसतो।&lt;br&gt;&#xA;तेनायं कम्पिता पथवी, दससहस्सी सदेवके’’॥&lt;br&gt;&#xA;१७५.&lt;br&gt;&#xA;बुद्धस्स वचनं सुत्वा, मनो निब्बायि तावदे।&lt;br&gt;&#xA;सब्बे मं उपसङ्कम्म, पुनापि अभिवन्दिसुं॥&lt;br&gt;&#xA;१७६.&lt;br&gt;&#xA;समादियित्वा बुद्धगुणं, दळ्हं कत्वान मानसम्।&lt;br&gt;&#xA;दीपङ्करं नमस्सित्वा, आसना वुट्ठहिं तदा॥&lt;br&gt;&#xA;१७७.&lt;br&gt;&#xA;दिब्बं मानुसकं पुप्फं, देवा मानुसका उभो।&lt;br&gt;&#xA;समोकिरन्ति पुप्फेहि, वुट्ठहन्तस्स आसना॥&lt;br&gt;&#xA;१७८.&lt;br&gt;&#xA;वेदयन्ति च ते सोत्थिं, देवा मानुसका उभो।&lt;br&gt;&#xA;‘‘महन्तं पत्थितं तुय्हं, तं लभस्सु यथिच्छितं॥&lt;br&gt;&#xA;१७९.&lt;br&gt;&#xA;‘‘सब्बीतियो विवज्जन्तु, सोको रोगो विनस्सतु।&lt;br&gt;&#xA;मा ते भवन्त्वन्तराया [भवत्वन्तरायो (सी॰ स्या॰)], फुस खिप्पं बोधिमुत्तमं॥&lt;br&gt;&#xA;१८०.&lt;br&gt;&#xA;‘‘यथापि समये पत्ते, पुप्फन्ति पुप्फिनो दुमा।&lt;br&gt;&#xA;तथेव त्वं महावीर, बुद्धञाणेन पुप्फसि॥&lt;br&gt;&#xA;१८१.&lt;br&gt;&#xA;‘‘यथा ये केचि सम्बुद्धा, पूरयुं दस पारमी।&lt;br&gt;&#xA;तथेव त्वं महावीर, पूरय दस पारमी॥&lt;br&gt;&#xA;१८२.&lt;br&gt;&#xA;‘‘यथा ये केचि सम्बुद्धा, बोधिमण्डम्हि बुज्झरे।&lt;br&gt;&#xA;तथेव त्वं महावीर, बुज्झस्सु जिनबोधियं॥&lt;br&gt;&#xA;१८३.&lt;br&gt;&#xA;‘‘यथा ये केचि सम्बुद्धा, धम्मचक्कं पवत्तयुम्।&lt;br&gt;&#xA;तथेव त्वं महावीर, धम्मचक्कं पवत्तय॥&lt;br&gt;&#xA;१८४.&lt;br&gt;&#xA;‘‘पुण्णमाये यथा चन्दो, परिसुद्धो विरोचति।&lt;br&gt;&#xA;तथेव त्वं पुण्णमनो, विरोच दससहस्सियं॥&lt;br&gt;&#xA;१८५.&lt;br&gt;&#xA;‘‘राहुमुत्तो यथा सूरियो, तापेन अतिरोचति।&lt;br&gt;&#xA;तथेव लोका मुञ्चित्वा, विरोच सिरिया तुवं॥&lt;br&gt;&#xA;१८६.&lt;br&gt;&#xA;‘‘यथा या काचि नदियो, ओसरन्ति महोदधिम्।&lt;br&gt;&#xA;एवं सदेवका लोका, ओसरन्तु तवन्तिके’’॥&lt;br&gt;&#xA;१८७.&lt;br&gt;&#xA;तेहि थुतप्पसत्थो सो, दस धम्मे समादिय।&lt;br&gt;&#xA;ते धम्मे परिपूरेन्तो, पवनं पाविसी तदाति॥&lt;br&gt;&#xA;सुमेधपत्थनाकथा निट्ठिता।&lt;/p&gt;</description>
    </item>
    <item>
      <title>०३. दीपङ्करबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/03_dIpankarabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/03_dIpankarabuddhavaMso/</guid>
      <description>&lt;p&gt;३. दीपङ्करबुद्धवंसो&lt;br&gt;&#xA;१.&lt;br&gt;&#xA;तदा ते भोजयित्वान, ससङ्घं लोकनायकम्।&lt;br&gt;&#xA;उपगच्छुं सरणं तस्स, दीपङ्करस्स सत्थुनो॥&lt;br&gt;&#xA;२.&lt;br&gt;&#xA;सरणागमने कञ्चि, निवेसेसि तथागतो।&lt;br&gt;&#xA;कञ्चि पञ्चसु सीलेसु, सीले दसविधे परं॥&lt;br&gt;&#xA;३.&lt;br&gt;&#xA;कस्सचि देति सामञ्ञं, चतुरो फलमुत्तमे।&lt;br&gt;&#xA;कस्सचि असमे धम्मे, देति सो पटिसम्भिदा॥&lt;br&gt;&#xA;४.&lt;br&gt;&#xA;कस्सचि वरसमापत्तियो, अट्ठ देति नरासभो।&lt;br&gt;&#xA;तिस्सो कस्सचि विज्जायो, छळभिञ्ञा पवेच्छति॥&lt;br&gt;&#xA;५.&lt;br&gt;&#xA;तेन योगेन जनकायं, ओवदति महामुनि।&lt;br&gt;&#xA;तेन वित्थारिकं आसि, लोकनाथस्स सासनं॥&lt;br&gt;&#xA;६.&lt;br&gt;&#xA;महाहनुसभक्खन्धो , दीपङ्करस्स नामको।&lt;br&gt;&#xA;बहू जने तारयति, परिमोचेति दुग्गतिं॥&lt;br&gt;&#xA;७.&lt;br&gt;&#xA;बोधनेय्यं जनं दिस्वा, सतसहस्सेपि योजने।&lt;br&gt;&#xA;खणेन उपगन्त्वान, बोधेति तं महामुनि॥&lt;br&gt;&#xA;८.&lt;br&gt;&#xA;पठमाभिसमये बुद्धो, कोटिसतमबोधयि।&lt;br&gt;&#xA;दुतियाभिसमये नाथो, नवुतिकोटिमबोधयि॥&lt;br&gt;&#xA;९.&lt;br&gt;&#xA;यदा च देवभवनम्हि, बुद्धो धम्ममदेसयि।&lt;br&gt;&#xA;नवुतिकोटिसहस्सानं, ततियाभिसमयो अहु॥&lt;br&gt;&#xA;१०.&lt;br&gt;&#xA;सन्निपाता तयो आसुं, दीपङ्करस्स सत्थुनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;११.&lt;br&gt;&#xA;पुन नारदकूटम्हि, पविवेकगते जिने।&lt;br&gt;&#xA;खीणासवा वीतमला, समिंसु सतकोटियो॥&lt;br&gt;&#xA;१२.&lt;br&gt;&#xA;यम्हि काले महावीरो, सुदस्सनसिलुच्चये।&lt;br&gt;&#xA;नवकोटिसहस्सेहि, पवारेसि महामुनि॥&lt;br&gt;&#xA;१३.&lt;br&gt;&#xA;दसवीससहस्सानं, धम्माभिसमयो अहु।&lt;br&gt;&#xA;एकद्विन्नं अभिसमया, गणनातो असङ्खिया॥&lt;br&gt;&#xA;१४.&lt;br&gt;&#xA;वित्थारिकं बाहुजञ्ञं, इद्धं फीतं अहू तदा।&lt;br&gt;&#xA;दीपङ्करस्स भगवतो, सासनं सुविसोधितं॥&lt;br&gt;&#xA;१५.&lt;br&gt;&#xA;चत्तारि सतसहस्सानि, छळभिञ्ञा महिद्धिका।&lt;br&gt;&#xA;दीपङ्करं लोकविदुं, परिवारेन्ति सब्बदा॥&lt;br&gt;&#xA;१६.&lt;br&gt;&#xA;ये केचि तेन समयेन, जहन्ति मानुसं भवम्।&lt;br&gt;&#xA;अपत्तमानसा सेखा, गरहिता भवन्ति ते॥&lt;br&gt;&#xA;१७.&lt;br&gt;&#xA;सुपुप्फितं पावचनं, अरहन्तेहि तादिहि।&lt;br&gt;&#xA;खीणासवेहि विमलेहि, उपसोभति सब्बदा॥&lt;br&gt;&#xA;१८.&lt;br&gt;&#xA;नगरं रम्मवती नाम, सुदेवो नाम खत्तियो।&lt;br&gt;&#xA;सुमेधा नाम जनिका, दीपङ्करस्स सत्थुनो॥&lt;br&gt;&#xA;१९.&lt;br&gt;&#xA;दसवस्ससहस्सानि , अगारं अज्झ सो वसि [अज्झावसी जिनो (स्या॰ क॰)]।&lt;br&gt;&#xA;हंसा कोञ्चा मयूरा च, तयो पासादमुत्तमा॥&lt;br&gt;&#xA;२०.&lt;br&gt;&#xA;तीणिसतसहस्सानि, नारियो समलङ्कता।&lt;br&gt;&#xA;पदुमा नाम सा नारी, उसभक्खन्धो अत्रजो॥&lt;br&gt;&#xA;२१.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;अनूनदसमासानि, पधाने पदही जिनो॥&lt;br&gt;&#xA;२२.&lt;br&gt;&#xA;पधानचारं चरित्वान, अबुज्झि मानसं मुनि।&lt;br&gt;&#xA;ब्रह्मुना याचितो सन्तो, दीपङ्करो महामुनि॥&lt;br&gt;&#xA;२३.&lt;br&gt;&#xA;वत्ति चक्कं महावीरो, नन्दारामे सिरीघरे [सिरीधरे (सी॰)]।&lt;br&gt;&#xA;निसिन्नो सिरीसमूलम्हि, अका तित्थियमद्दनं॥&lt;br&gt;&#xA;२४.&lt;br&gt;&#xA;सुमङ्गलो च तिस्सो च, अहेसुं अग्गसावका।&lt;br&gt;&#xA;सागतो [सोभितो (क॰)] नामुपट्ठाको, दीपङ्करस्स सत्थुनो॥&lt;br&gt;&#xA;२५.&lt;br&gt;&#xA;नन्दा चेव सुनन्दा च, अहेसुं अग्गसाविका।&lt;br&gt;&#xA;बोधि तस्स भगवतो, पिप्फलीति पवुच्चति॥&lt;br&gt;&#xA;२६.&lt;br&gt;&#xA;तपुस्सभल्लिका [तपस्सुभल्लिका (सी॰)] नाम, अहेसुं अग्गुपट्ठका।&lt;br&gt;&#xA;सिरिमा कोणा उपट्ठिका, दीपङ्करस्स सत्थुनो॥&lt;br&gt;&#xA;२७.&lt;br&gt;&#xA;असीतिहत्थमुब्बेधो, दीपङ्करो महामुनि।&lt;br&gt;&#xA;सोभति दीपरुक्खोव, सालराजाव फुल्लितो॥&lt;br&gt;&#xA;२८.&lt;br&gt;&#xA;सतसहस्सवस्सानि, आयु तस्स महेसिनो।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२९.&lt;br&gt;&#xA;जोतयित्वान सद्धम्मं, सन्तारेत्वा महाजनम्।&lt;br&gt;&#xA;जलित्वा अग्गिक्खन्धोव, निब्बुतो सो ससावको॥&lt;br&gt;&#xA;३०.&lt;br&gt;&#xA;सा च इद्धि सो च यसो, तानि च पादेसु चक्करतनानि।&lt;br&gt;&#xA;सब्बं तमन्तरहितं [समन्तरहितं (सी॰ स्या॰ क॰)], ननु रित्ता सब्बसङ्खारा [सब्बसङ्खाराति (सब्बत्थ)]॥&lt;br&gt;&#xA;३१.&lt;br&gt;&#xA;दीपङ्करो जिनो सत्था, नन्दारामम्हि निब्बुतो।&lt;br&gt;&#xA;तत्थेवस्स जिनथूपो, छत्तिंसुब्बेधयोजनोति॥&lt;br&gt;&#xA;दीपङ्करस्स भगवतो वंसो पठमो।&lt;/p&gt;</description>
    </item>
    <item>
      <title>०४. कोण्डञ्ञबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/04_koNDa~n~nabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/04_koNDa~n~nabuddhavaMso/</guid>
      <description>&lt;p&gt;४. कोण्डञ्ञबुद्धवंसो&lt;br&gt;&#xA;१.&lt;br&gt;&#xA;दीपङ्करस्स अपरेन, कोण्डञ्ञो नाम नायको।&lt;br&gt;&#xA;अनन्ततेजो अमितयसो, अप्पमेय्यो दुरासदो॥&lt;br&gt;&#xA;२.&lt;br&gt;&#xA;धरणूपमो खमनेन, सीलेन सागरूपमो।&lt;br&gt;&#xA;समाधिना मेरूपमो, ञाणेन गगनूपमो॥&lt;br&gt;&#xA;३.&lt;br&gt;&#xA;इन्द्रियबलबोज्झङ्ग-मग्गसच्चप्पकासनम्।&lt;br&gt;&#xA;पकासेसि सदा बुद्धो, हिताय सब्बपाणिनं॥&lt;br&gt;&#xA;४.&lt;br&gt;&#xA;धम्मचक्कं पवत्तेन्ते, कोण्डञ्ञे लोकनायके।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;५.&lt;br&gt;&#xA;ततो परम्पि देसेन्ते, नरमरूनं समागमे।&lt;br&gt;&#xA;नवुतिकोटिसहस्सानं, दुतियाभिसमयो अहु॥&lt;br&gt;&#xA;६.&lt;br&gt;&#xA;तित्थिये अभिमद्दन्तो, यदा धम्ममदेसयि।&lt;br&gt;&#xA;असीतिकोटिसहस्सानं, ततियाभिसमयो अहु॥&lt;br&gt;&#xA;७.&lt;br&gt;&#xA;सन्निपाता तयो आसुं, कोण्डञ्ञस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;कोटिसतसहस्सानं, पठमो आसि समागमो।&lt;br&gt;&#xA;दुतियो कोटिसहस्सानं, ततियो नवुतिकोटिनं॥&lt;br&gt;&#xA;९.&lt;br&gt;&#xA;अहं तेन समयेन, विजितावी नाम खत्तियो।&lt;br&gt;&#xA;समुद्दं अन्तमन्तेन, इस्सरियं वत्तयामहं॥&lt;br&gt;&#xA;१०.&lt;br&gt;&#xA;कोटिसतसहस्सानं , विमलानं महेसिनम्।&lt;br&gt;&#xA;सह लोकग्गनाथेन, परमन्नेन तप्पयिं॥&lt;br&gt;&#xA;११.&lt;br&gt;&#xA;सोपि मं बुद्धो ब्याकासि, कोण्डञ्ञो लोकनायको।&lt;br&gt;&#xA;‘‘अपरिमेय्यितो कप्पे, बुद्धो लोके भविस्सति॥&lt;br&gt;&#xA;१२.&lt;br&gt;&#xA;‘‘पधानं पदहित्वान, कत्वा दुक्करकारिकम्।&lt;br&gt;&#xA;अस्सत्थमूले सम्बुद्धो, बुज्झिस्सति महायसो॥&lt;br&gt;&#xA;१३.&lt;br&gt;&#xA;‘‘इमस्स जनिका माता, माया नाम भविस्सति।&lt;br&gt;&#xA;पिता सुद्धोदनो नाम, अयं हेस्सति गोतमो॥&lt;br&gt;&#xA;१४.&lt;br&gt;&#xA;‘‘कोलितो उपतिस्सो च, अग्गा हेस्सन्ति सावका।&lt;br&gt;&#xA;आनन्दो नामुपट्ठाको, उपट्ठिस्सतिमं जिनं॥&lt;br&gt;&#xA;१५.&lt;br&gt;&#xA;‘‘खेमा उप्पलवण्णा च, अग्गा हेस्सन्ति साविका।&lt;br&gt;&#xA;बोधि तस्स भगवतो, अस्सत्थोति पवुच्चति॥&lt;br&gt;&#xA;१६.&lt;br&gt;&#xA;‘‘चित्तो च हत्थाळवको, अग्गा हेस्सन्तुपट्ठका।&lt;br&gt;&#xA;नन्दमाता च उत्तरा, अग्गा हेस्सन्तुपट्ठिका।&lt;br&gt;&#xA;आयु वस्ससतं तस्स, गोतमस्स यसस्सिनो’’॥&lt;br&gt;&#xA;१७.&lt;br&gt;&#xA;इदं सुत्वान वचनं, असमस्स महेसिनो।&lt;br&gt;&#xA;आमोदिता नरमरू, बुद्धबीजं किर अयं॥&lt;br&gt;&#xA;१८.&lt;br&gt;&#xA;उक्कुट्ठिसद्दा वत्तन्ति, अप्फोटेन्ति हसन्ति च।&lt;br&gt;&#xA;कतञ्जली नमस्सन्ति, दससहस्सिदेवता॥&lt;br&gt;&#xA;१९.&lt;br&gt;&#xA;‘‘यदिमस्स लोकनाथस्स, विरज्झिस्साम सासनम्।&lt;br&gt;&#xA;अनागतम्हि अद्धाने, हेस्साम सम्मुखा इमं॥&lt;br&gt;&#xA;२०.&lt;br&gt;&#xA;‘‘यथा मनुस्सा नदिं तरन्ता, पटितित्थं विरज्झिय।&lt;br&gt;&#xA;हेट्ठातित्थे गहेत्वान, उत्तरन्ति महानदिं॥&lt;br&gt;&#xA;२१.&lt;br&gt;&#xA;‘‘एवमेव मयं सब्बे, यदि मुञ्चामिमं जिनम्।&lt;br&gt;&#xA;अनागतम्हि अद्धाने, हेस्साम सम्मुखा इमं’’॥&lt;br&gt;&#xA;२२.&lt;br&gt;&#xA;तस्साहं वचनं सुत्वा, भिय्यो चित्तं पसादयिम्।&lt;br&gt;&#xA;तमेव अत्थं साधेन्तो, महारज्जं जिने अदम्।&lt;br&gt;&#xA;महारज्जं ददित्वान [चजित्वा (सी॰)], पब्बजिं तस्स सन्तिके॥&lt;br&gt;&#xA;२३.&lt;br&gt;&#xA;सुत्तन्तं विनयञ्चापि, नवङ्गं सत्थुसासनम्।&lt;br&gt;&#xA;सब्बं परियापुणित्वान, सोभयिं जिनसासनं॥&lt;br&gt;&#xA;२४.&lt;br&gt;&#xA;तत्थप्पमत्तो विहरन्तो, निसज्जट्ठानचङ्कमे।&lt;br&gt;&#xA;अभिञ्ञापारमिं गन्त्वा, ब्रह्मलोकमगञ्छहं॥&lt;br&gt;&#xA;२५.&lt;br&gt;&#xA;नगरं रम्मवती नाम, सुनन्दो नाम खत्तियो।&lt;br&gt;&#xA;सुजाता नाम जनिका, कोण्डञ्ञस्स महेसिनो॥&lt;br&gt;&#xA;२६.&lt;br&gt;&#xA;दसवस्ससहस्सानि, अगारं अज्झ सो वसि [अगारमज्झे च सो वसि (स्या॰)]।&lt;br&gt;&#xA;सुचि सुरुचि सुभो च, तयो पासादमुत्तमा॥&lt;br&gt;&#xA;२७.&lt;br&gt;&#xA;तीणिसतसहस्सानि, नारियो समलङ्कता।&lt;br&gt;&#xA;रुचिदेवी नाम नारी, विजितसेनो अत्रजो॥&lt;br&gt;&#xA;२८.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;अनूनदसमासानि, पधानं पदही जिनो॥&lt;br&gt;&#xA;२९.&lt;br&gt;&#xA;ब्रह्मुना याचितो सन्तो, कोण्डञ्ञो द्विपदुत्तमो।&lt;br&gt;&#xA;वत्ति चक्कं महावीरो, देवानं नगरुत्तमे॥&lt;br&gt;&#xA;३०.&lt;br&gt;&#xA;भद्दो चेव सुभद्दो च, अहेसुं अग्गसावका।&lt;br&gt;&#xA;अनुरुद्धो नामुपट्ठाको, कोण्डञ्ञस्स महेसिनो॥&lt;br&gt;&#xA;३१.&lt;br&gt;&#xA;तिस्सा च उपतिस्सा च, अहेसुं अग्गसाविका।&lt;br&gt;&#xA;सालकल्याणिको बोधि, कोण्डञ्ञस्स महेसिनो॥&lt;br&gt;&#xA;३२.&lt;br&gt;&#xA;सोणो च उपसोणो च, अहेसुं अग्गुपट्ठका।&lt;br&gt;&#xA;नन्दा चेव सिरीमा च, अहेसुं अग्गुपट्ठिका॥&lt;br&gt;&#xA;३३.&lt;br&gt;&#xA;सो अट्ठासीति हत्थानि, अच्चुग्गतो महामुनि।&lt;br&gt;&#xA;सोभते उळुराजाव सूरियो मज्झन्हिके यथा॥&lt;br&gt;&#xA;३४.&lt;br&gt;&#xA;वस्ससतसहस्सानि , आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३५.&lt;br&gt;&#xA;खीणासवेहि विमलेहि, विचित्ता आसि मेदनी।&lt;br&gt;&#xA;यथा गगनमुळूहि, एवं सो उपसोभथ॥&lt;br&gt;&#xA;३६.&lt;br&gt;&#xA;तेपि नागा अप्पमेय्या, असङ्खोभा दुरासदा।&lt;br&gt;&#xA;विज्जुपातंव दस्सेत्वा, निब्बुता ते महायसा॥&lt;br&gt;&#xA;३७.&lt;br&gt;&#xA;सा च अतुलिया जिनस्स इद्धि, ञाणपरिभावितो च समाधि।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३८.&lt;br&gt;&#xA;कोण्डञ्ञो पवरो बुद्धो, चन्दारामम्हि निब्बुतो।&lt;br&gt;&#xA;तत्थेव चेतियो चित्तो, सत्त योजनमुस्सितोति॥&lt;br&gt;&#xA;कोण्डञ्ञस्स भगवतो वंसो दुतियो।&lt;/p&gt;</description>
    </item>
    <item>
      <title>०५. मङ्गलबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/05_mangalabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/05_mangalabuddhavaMso/</guid>
      <description>&lt;p&gt;५. मङ्गलबुद्धवंसो&lt;br&gt;&#xA;१.&lt;br&gt;&#xA;कोण्डञ्ञस्स अपरेन, मङ्गलो नाम नायको।&lt;br&gt;&#xA;तमं लोके निहन्त्वान, धम्मोक्कमभिधारयि॥&lt;br&gt;&#xA;२.&lt;br&gt;&#xA;अतुलासि पभा तस्स, जिनेहञ्ञेहि उत्तरिम्।&lt;br&gt;&#xA;चन्दसूरियपभं हन्त्वा, दससहस्सी विरोचति॥&lt;br&gt;&#xA;३.&lt;br&gt;&#xA;सोपि बुद्धो पकासेसि, चतुरो सच्चवरुत्तमे।&lt;br&gt;&#xA;ते ते सच्चरसं पीत्वा, विनोदेन्ति महातमं॥&lt;br&gt;&#xA;४.&lt;br&gt;&#xA;पत्वान बोधिमतुलं, पठमे धम्मदेसने।&lt;br&gt;&#xA;कोटिसतसहस्सानं, धम्माभिसमयो अहु॥&lt;br&gt;&#xA;५.&lt;br&gt;&#xA;सुरिन्ददेवभवने , बुद्धो धम्ममदेसयि।&lt;br&gt;&#xA;तदा कोटिसहस्सानं [नवकोटिसहस्सानं (सी॰)], दुतियो समयो अहु॥&lt;br&gt;&#xA;६.&lt;br&gt;&#xA;यदा सुनन्दो चक्कवत्ती, सम्बुद्धं उपसङ्कमि।&lt;br&gt;&#xA;तदा आहनि सम्बुद्धो, धम्मभेरिं वरुत्तमं॥&lt;br&gt;&#xA;७.&lt;br&gt;&#xA;सुनन्दस्सानुचरा जनता, तदासुं नवुतिकोटियो।&lt;br&gt;&#xA;सब्बेपि ते निरवसेसा, अहेसुं एहि भिक्खुका॥&lt;br&gt;&#xA;८.&lt;br&gt;&#xA;सन्निपाता तयो आसुं, मङ्गलस्स महेसिनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;९.&lt;br&gt;&#xA;दुतियो कोटिसतसहस्सानं, ततियो नवुतिकोटिनम्।&lt;br&gt;&#xA;खीणासवानं विमलानं, तदा आसि समागमो॥&lt;br&gt;&#xA;१०.&lt;br&gt;&#xA;अहं तेन समयेन, सुरुची नाम ब्राह्मणो।&lt;br&gt;&#xA;अज्झायको मन्तधरो, तिण्णं वेदान पारगू॥&lt;br&gt;&#xA;११.&lt;br&gt;&#xA;तमहं उपसङ्कम्म, सरणं गन्त्वान सत्थुनो।&lt;br&gt;&#xA;सम्बुद्धप्पमुखं सङ्घं, गन्धमालेन पूजयिम्।&lt;br&gt;&#xA;पूजेत्वा गन्धमालेन, गवपानेन तप्पयिं॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, मङ्गलो द्विपदुत्तमो।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दस पारमिपूरिया॥&lt;br&gt;&#xA;१५.&lt;br&gt;&#xA;तदा पीतिमनुब्रूहन्तो, सम्बोधिवरपत्तिया।&lt;br&gt;&#xA;बुद्धे दत्वान मं गेहं, पब्बजिं तस्स सन्तिके॥&lt;br&gt;&#xA;१६.&lt;br&gt;&#xA;सुत्तन्तं विनयञ्चापि, नवङ्गं सत्थुसासनम्।&lt;br&gt;&#xA;सब्बं परियापुणित्वा, सोभयिं जिनसासनं॥&lt;br&gt;&#xA;१७.&lt;br&gt;&#xA;तत्थप्पमत्तो विहरन्तो, ब्रह्मं भावेत्व भावनम्।&lt;br&gt;&#xA;अभिञ्ञापारमिं गन्त्वा, ब्रह्मलोकमगच्छहं॥&lt;br&gt;&#xA;१८.&lt;br&gt;&#xA;उत्तरं नाम नगरं, उत्तरो नाम खत्तियो।&lt;br&gt;&#xA;उत्तरा नाम जनिका, मङ्गलस्स महेसिनो॥&lt;br&gt;&#xA;१९.&lt;br&gt;&#xA;नववस्ससहस्सानि , अगारं अज्झ सो वसि।&lt;br&gt;&#xA;यसवा सुचिमा सिरीमा, तयो पासादमुत्तमा॥&lt;br&gt;&#xA;२०.&lt;br&gt;&#xA;समतिंससहस्सानि, नारियो समलङ्कता।&lt;br&gt;&#xA;यसवती नाम नारी, सीवलो नाम अत्रजो॥&lt;br&gt;&#xA;२१.&lt;br&gt;&#xA;निमित्ते चतुरो दिस्वा, अस्सयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;२२.&lt;br&gt;&#xA;ब्रह्मुना याचितो सन्तो, मङ्गलो नाम नायको।&lt;br&gt;&#xA;वत्ति चक्कं महावीरो, वने सिरीवरुत्तमे॥&lt;br&gt;&#xA;२३.&lt;br&gt;&#xA;सुदेवो धम्मसेनो च, अहेसुं अग्गसावका।&lt;br&gt;&#xA;पालितो नामुपट्ठाको, मङ्गलस्स महेसिनो॥&lt;br&gt;&#xA;२४.&lt;br&gt;&#xA;सीवला च असोका च, अहेसुं अग्गसाविका।&lt;br&gt;&#xA;बोधि तस्स भगवतो, नागरुक्खोति वुच्चति॥&lt;br&gt;&#xA;२५.&lt;br&gt;&#xA;नन्दो चेव विसाखो च, अहेसुं अग्गुपट्ठका।&lt;br&gt;&#xA;अनुला चेव सुतना च, अहेसुं अग्गुपट्ठिका॥&lt;br&gt;&#xA;२६.&lt;br&gt;&#xA;अट्ठासीति रतनानि, अच्चुग्गतो महामुनि।&lt;br&gt;&#xA;ततो निद्धावती रंसी, अनेकसतसहस्सियो॥&lt;br&gt;&#xA;२७.&lt;br&gt;&#xA;नवुतिवस्ससहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२८.&lt;br&gt;&#xA;यथापि सागरे ऊमी, न सक्का ता गणेतुये।&lt;br&gt;&#xA;तथेव सावका तस्स, न सक्का ते गणेतुये॥&lt;br&gt;&#xA;२९.&lt;br&gt;&#xA;याव अट्ठासि सम्बुद्धो, मङ्गलो लोकनायको।&lt;br&gt;&#xA;न तस्स सासने अत्थि, सकिलेसमरणं [संकिलेसमरणं (सी॰)] तदा॥&lt;br&gt;&#xA;३०.&lt;br&gt;&#xA;धम्मोक्कं धारयित्वान, सन्तारेत्वा महाजनम्।&lt;br&gt;&#xA;जलित्वा धूमकेतूव, निब्बुतो सो महायसो॥&lt;br&gt;&#xA;३१.&lt;br&gt;&#xA;सङ्खारानं सभावत्थं, दस्सयित्वा सदेवके।&lt;br&gt;&#xA;जलित्वा अग्गिक्खन्धोव, सूरियो अत्थङ्गतो यथा॥&lt;br&gt;&#xA;३२.&lt;br&gt;&#xA;उय्याने वस्सरे नाम, बुद्धो निब्बायि मङ्गलो।&lt;br&gt;&#xA;तत्थेवस्स जिनथूपो, तिंसयोजनमुग्गतोति॥&lt;br&gt;&#xA;मङ्गलस्स भगवतो वंसो ततियो।&lt;/p&gt;</description>
    </item>
    <item>
      <title>०६. सुमनबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/06_sumanabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/06_sumanabuddhavaMso/</guid>
      <description>&lt;p&gt;६. सुमनबुद्धवंसो&lt;br&gt;&#xA;१.&lt;br&gt;&#xA;मङ्गलस्स अपरेन, सुमनो नाम नायको।&lt;br&gt;&#xA;सब्बधम्मेहि असमो, सब्बसत्तानमुत्तमो॥&lt;br&gt;&#xA;२.&lt;br&gt;&#xA;तदा अमतभेरिं सो, आहनी मेखले पुरे।&lt;br&gt;&#xA;धम्मसङ्खसमायुत्तं, नवङ्गं जिनसासनं॥&lt;br&gt;&#xA;३.&lt;br&gt;&#xA;निज्जिनित्वा किलेसे सो, पत्वा सम्बोधिमुत्तमम्।&lt;br&gt;&#xA;मापेसि नगरं सत्था, सद्धम्मपुरवरुत्तमं॥&lt;br&gt;&#xA;४.&lt;br&gt;&#xA;निरन्तरं अकुटिलं, उजुं विपुलवित्थतम्।&lt;br&gt;&#xA;मापेसि सो महावीथिं, सतिपट्ठानवरुत्तमं॥&lt;br&gt;&#xA;५.&lt;br&gt;&#xA;फले चत्तारि सामञ्ञे, चतस्सो पटिसम्भिदा।&lt;br&gt;&#xA;छळभिञ्ञाट्ठसमापत्ती, पसारेसि तत्थ वीथियं॥&lt;br&gt;&#xA;६.&lt;br&gt;&#xA;ये अप्पमत्ता अखिला, हिरिवीरियेहुपागता।&lt;br&gt;&#xA;ते ते इमे गुणवरे, आदियन्ति यथा सुखं॥&lt;br&gt;&#xA;७.&lt;br&gt;&#xA;एवमेतेन योगेन, उद्धरन्तो महाजनम्।&lt;br&gt;&#xA;बोधेसि पठमं सत्था, कोटिसतसहस्सियो॥&lt;br&gt;&#xA;८.&lt;br&gt;&#xA;यम्हि काले महावीरो, ओवदी तित्थिये गणे।&lt;br&gt;&#xA;कोटिसहस्साभिसमिंसु [कोटिसतसहस्सानि (स्या॰ कं॰), कोटिसतसहस्सानं (क॰)], दुतिये धम्मदेसने॥&lt;br&gt;&#xA;९.&lt;br&gt;&#xA;यदा देवा मनुस्सा च, समग्गा एकमानसा।&lt;br&gt;&#xA;निरोधपञ्हं पुच्छिंसु, संसयञ्चापि मानसं॥&lt;br&gt;&#xA;१०.&lt;br&gt;&#xA;तदापि धम्मदेसने, निरोधपरिदीपने।&lt;br&gt;&#xA;नवुतिकोटिसहस्सानं, ततियाभिसमयो अहु॥&lt;br&gt;&#xA;११.&lt;br&gt;&#xA;सन्निपाता तयो आसुं, सुमनस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;१२.&lt;br&gt;&#xA;वस्संवुत्थस्स भगवतो, अभिघुट्ठे पवारणे।&lt;br&gt;&#xA;कोटिसतसहस्सेहि, पवारेसि तथागतो॥&lt;br&gt;&#xA;१३.&lt;br&gt;&#xA;ततोपरं सन्निपाते, विमले कञ्चनपब्बते।&lt;br&gt;&#xA;नवुतिकोटिसहस्सानं, दुतियो आसि समागमो॥&lt;br&gt;&#xA;१४.&lt;br&gt;&#xA;यदा सक्को देवराजा, बुद्धदस्सनुपागमि।&lt;br&gt;&#xA;असीतिकोटिसहस्सानं, ततियो आसि समागमो॥&lt;br&gt;&#xA;१५.&lt;br&gt;&#xA;अहं तेन समयेन, नागराजा महिद्धिको।&lt;br&gt;&#xA;अतुलो नाम नामेन, उस्सन्नकुसलसञ्चयो॥&lt;br&gt;&#xA;१६.&lt;br&gt;&#xA;तदाहं नागभावना, निक्खमित्वा सञातिभि।&lt;br&gt;&#xA;नागानं दिब्बतुरियेहि, ससङ्घं जिनमुपट्ठहिं॥&lt;br&gt;&#xA;१७.&lt;br&gt;&#xA;कोटिसतसहस्सानं, अन्नपानेन तप्पयिम्।&lt;br&gt;&#xA;पच्चेकदुस्सयुगं दत्वा, सरणं तमुपागमिं॥&lt;br&gt;&#xA;१८.&lt;br&gt;&#xA;सोपि मं बुद्धो ब्याकासि, सुमनो लोकनायको।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१९.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;२०.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;२१.&lt;br&gt;&#xA;नगरं मेखलं नाम [मेखलं नाम नगरं (सी॰ स्या॰)], सुदत्तो नाम खत्तियो।&lt;br&gt;&#xA;सिरिमा नाम जनिका, सुमनस्स महेसिनो॥&lt;br&gt;&#xA;२२.&lt;br&gt;&#xA;नववस्ससहस्सानि , अगारं अज्झ सो वसि।&lt;br&gt;&#xA;चन्दो सुचन्दो वटंसो च, तयो पासादमुत्तमा॥&lt;br&gt;&#xA;२३.&lt;br&gt;&#xA;तेसट्ठिसतसहस्सानि, नारियो समलङ्कता।&lt;br&gt;&#xA;वटंसिका नाम नारी, अनूपमो नाम अत्रजो॥&lt;br&gt;&#xA;२४.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;अनूनदसमासानि, पधानं पदही जिनो॥&lt;br&gt;&#xA;२५.&lt;br&gt;&#xA;ब्रह्मुना याचितो सन्तो, सुमनो लोकनायको।&lt;br&gt;&#xA;वत्ति चक्कं महावीरो, मेखले पुरमुत्तमे॥&lt;br&gt;&#xA;२६.&lt;br&gt;&#xA;सरणो भावितत्तो च, अहेसुं अग्गसावका।&lt;br&gt;&#xA;उदेनो नामुपट्ठाको, सुमनस्स महेसिनो॥&lt;br&gt;&#xA;२७.&lt;br&gt;&#xA;सोणा च उपसोणा च, अहेसुं अग्गसाविका।&lt;br&gt;&#xA;सोपि बुद्धो अमितयसो, नागमूले अबुज्झथ॥&lt;br&gt;&#xA;२८.&lt;br&gt;&#xA;वरुणो चेव सरणो च, अहेसुं अग्गुपट्ठका।&lt;br&gt;&#xA;चाला च उपचाला च, अहेसुं अग्गुपट्ठिका॥&lt;br&gt;&#xA;२९.&lt;br&gt;&#xA;उच्चत्तनेन [उच्चतरेन (क॰)] सो बुद्धो, नवुतिहत्थमुग्गतो।&lt;br&gt;&#xA;कञ्चनग्घियसङ्कासो, दससहस्सी विरोचति॥&lt;br&gt;&#xA;३०.&lt;br&gt;&#xA;नवुतिवस्ससहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३१.&lt;br&gt;&#xA;तारणीये तारयित्वा, बोधनीये च बोधयि।&lt;br&gt;&#xA;परिनिब्बायि सम्बुद्धो, उळुराजाव अत्थमि॥&lt;br&gt;&#xA;३२.&lt;br&gt;&#xA;ते च खीणासवा भिक्खू, सो च बुद्धो असादिसो।&lt;br&gt;&#xA;अतुलप्पभं दस्सयित्वा, निब्बुता ये महायसा॥&lt;br&gt;&#xA;३३.&lt;br&gt;&#xA;तञ्च ञाणं अतुलियं, तानि च अतुलानि रतनानि।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३४.&lt;br&gt;&#xA;सुमनो यसधरो बुद्धो, अङ्गारामम्हि निब्बुतो।&lt;br&gt;&#xA;तत्थेव तस्स जिनथूपो, चतुयोजनमुग्गतोति॥&lt;br&gt;&#xA;सुमनस्स भगवतो वंसो चतुत्थो।&lt;/p&gt;</description>
    </item>
    <item>
      <title>०७. रेवतबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/07_revatabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/07_revatabuddhavaMso/</guid>
      <description>&lt;p&gt;७. रेवतबुद्धवंसो&lt;br&gt;&#xA;१.&lt;br&gt;&#xA;सुमनस्स अपरेन, रेवतो नाम नायको।&lt;br&gt;&#xA;अनूपमो असदिसो, अतुलो उत्तमो जिनो॥&lt;br&gt;&#xA;२.&lt;br&gt;&#xA;सोपि धम्मं पकासेसि, ब्रह्मुना अभियाचितो।&lt;br&gt;&#xA;खन्धधातुववत्थानं, अप्पवत्तं भवाभवे॥&lt;br&gt;&#xA;३.&lt;br&gt;&#xA;तस्साभिसमया तीणि, अहेसुं धम्मदेसने।&lt;br&gt;&#xA;गणनाय न वत्तब्बो, पठमाभिसमयो अहु॥&lt;br&gt;&#xA;४.&lt;br&gt;&#xA;यदा अरिन्दमं राजं [राजानं (क॰)], विनेसि रेवतो मुनि।&lt;br&gt;&#xA;तदा कोटिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;सत्ताहं पटिसल्लाना, वुट्ठहित्वा नरासभो।&lt;br&gt;&#xA;कोटिसतं नरमरूनं, विनेसि उत्तमे फले॥&lt;br&gt;&#xA;६.&lt;br&gt;&#xA;सन्निपाता तयो आसुं, रेवतस्स महेसिनो।&lt;br&gt;&#xA;खीणासवानं विमलानं, सुविमुत्तान तादिनं॥&lt;br&gt;&#xA;७.&lt;br&gt;&#xA;अतिक्कन्ता गणनपथं, पठमं ये समागता।&lt;br&gt;&#xA;कोटिसतसहस्सानं, दुतियो आसि समागमो॥&lt;br&gt;&#xA;८.&lt;br&gt;&#xA;योपि [यो सो (स्या॰ कं॰ क॰)] पञ्ञाय असमो, तस्स चक्कानुवत्तको।&lt;br&gt;&#xA;सो तदा ब्याधितो आसि, पत्तो जीवितसंसयं॥&lt;br&gt;&#xA;९.&lt;br&gt;&#xA;तस्स गिलानपुच्छाय, ये तदा उपगता मुनी।&lt;br&gt;&#xA;कोटिसहस्सा अरहन्तो, ततियो आसि समागमो॥&lt;br&gt;&#xA;१०.&lt;br&gt;&#xA;अहं तेन समयेन, अतिदेवो नाम ब्राह्मणो।&lt;br&gt;&#xA;उपगन्त्वा रेवतं बुद्धं, सरणं तस्स गञ्छहं॥&lt;br&gt;&#xA;११.&lt;br&gt;&#xA;तस्स सीलं समाधिञ्च, पञ्ञागुणमनुत्तमम्।&lt;br&gt;&#xA;थोमयित्वा यथाथामं, उत्तरीयमदासहं॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, रेवतो लोकनायको।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१५.&lt;br&gt;&#xA;तदापि तं बुद्धधम्मं, सरित्वा अनुब्रूहयिम्।&lt;br&gt;&#xA;आहरिस्सामि तं धम्मं, यं मय्हं अभिपत्थितं॥&lt;br&gt;&#xA;१६.&lt;br&gt;&#xA;नगरं सुधञ्ञवती नाम [सुधम्मकं नाम (सी॰), सुधञ्ञकं नाम (स्या॰)], विपुलो नाम खत्तियो।&lt;br&gt;&#xA;विपुला नाम जनिका, रेवतस्स महेसिनो॥&lt;br&gt;&#xA;१७.&lt;br&gt;&#xA;छ च वस्ससहस्सानि [छब्बस्ससहस्सानि (सी॰ स्या॰)], अगारं अज्झ सो वसि।&lt;br&gt;&#xA;सुदस्सनो रतनग्घि, आवेळो च विभूसितो।&lt;br&gt;&#xA;पुञ्ञकम्माभिनिब्बत्ता, तयो पासादमुत्तमा॥&lt;br&gt;&#xA;१८.&lt;br&gt;&#xA;तेत्तिंस च सहस्सानि, नारियो समलङ्कता।&lt;br&gt;&#xA;सुदस्सना नाम नारी, वरुणो नाम अत्रजो॥&lt;br&gt;&#xA;१९.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;अनूनसत्तमासानि, पधानं पदही जिनो॥&lt;br&gt;&#xA;२०.&lt;br&gt;&#xA;ब्रह्मुना याचितो सन्तो, रेवतो लोकनायको।&lt;br&gt;&#xA;वत्ति चक्कं महावीरो, वरुणारामे सिरीघरे॥&lt;br&gt;&#xA;२१.&lt;br&gt;&#xA;वरुणो ब्रह्मदेवो च, अहेसुं अग्गसावका।&lt;br&gt;&#xA;सम्भवो नामुपट्ठाको, रेवतस्स महेसिनो॥&lt;br&gt;&#xA;२२.&lt;br&gt;&#xA;भद्दा चेव सुभद्दा च, अहेसुं अग्गसाविका।&lt;br&gt;&#xA;सोपि बुद्धो असमसमो, नागमूले अबुज्झथ॥&lt;br&gt;&#xA;२३.&lt;br&gt;&#xA;पदुमो कुञ्जरो चेव, अहेसुं अग्गुपट्ठिका।&lt;br&gt;&#xA;सिरीमा चेव यसवती, अहेसुं अग्गुपट्ठिका॥&lt;br&gt;&#xA;२४.&lt;br&gt;&#xA;उच्चत्तनेन सो बुद्धो, असीतिहत्थमुग्गतो।&lt;br&gt;&#xA;ओभासेति दिसा सब्बा, इन्दकेतुव उग्गतो॥&lt;br&gt;&#xA;२५.&lt;br&gt;&#xA;तस्स सरीरे निब्बत्ता, पभामाला अनुत्तरा।&lt;br&gt;&#xA;दिवा वा यदि वा रत्तिं, समन्ता फरति योजनं॥&lt;br&gt;&#xA;२६.&lt;br&gt;&#xA;सट्ठिवस्ससहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२७.&lt;br&gt;&#xA;दस्सयित्वा बुद्धबलं, अमतं लोके पकासयम्।&lt;br&gt;&#xA;निब्बायि अनुपादानो, यथग्गुपादानसङ्खया॥&lt;br&gt;&#xA;२८.&lt;br&gt;&#xA;सो च कायो रतननिभो, सो च धम्मो असादिसो।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२९.&lt;br&gt;&#xA;रेवतो यसधरो बुद्धो, निब्बुतो सो महापुरे।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;रेवतस्स भगवतो वंसो पञ्चमो।&lt;/p&gt;</description>
    </item>
    <item>
      <title>०८. सोभितबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/08_sobhitabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/08_sobhitabuddhavaMso/</guid>
      <description>&lt;p&gt;८. सोभितबुद्धवंसो&lt;br&gt;&#xA;१.&lt;br&gt;&#xA;रेवतस्स अपरेन, सोभितो नाम नायको।&lt;br&gt;&#xA;समाहितो सन्तचित्तो, असमो अप्पटिपुग्गलो॥&lt;br&gt;&#xA;२.&lt;br&gt;&#xA;सो जिनो सकगेहम्हि, मानसं विनिवत्तयि।&lt;br&gt;&#xA;पत्वान केवलं बोधिं, धम्मचक्कं पवत्तयि॥&lt;br&gt;&#xA;३.&lt;br&gt;&#xA;याव हेट्ठा अवीचितो, भवग्गा चापि उद्धतो।&lt;br&gt;&#xA;एत्थन्तरे एकपरिसा, अहोसि धम्मदेसने॥&lt;br&gt;&#xA;४.&lt;br&gt;&#xA;ताय परिसाय सम्बुद्धो, धम्मचक्कं पवत्तयि।&lt;br&gt;&#xA;गणनाय न वत्तब्बो, पठमाभिसमयो अहु॥&lt;br&gt;&#xA;५.&lt;br&gt;&#xA;ततो परम्पि देसेन्ते, मरूनञ्च समागमे।&lt;br&gt;&#xA;नवुतिकोटिसहस्सानं, दुतियाभिसमयो अहु॥&lt;br&gt;&#xA;६.&lt;br&gt;&#xA;पुनापरं राजपुत्तो, जयसेनो नाम खत्तियो।&lt;br&gt;&#xA;आरामं रोपयित्वान, बुद्धे निय्यादयी तदा॥&lt;br&gt;&#xA;७.&lt;br&gt;&#xA;तस्स यागं पकित्तेन्तो, धम्मं देसेसि चक्खुमा।&lt;br&gt;&#xA;तदा कोटिसहस्सानं, ततियाभिसमयो अहु॥&lt;br&gt;&#xA;८.&lt;br&gt;&#xA;सन्निपाता तयो आसुं, सोभितस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;९.&lt;br&gt;&#xA;उग्गतो नाम सो राजा, दानं देति नरुत्तमे।&lt;br&gt;&#xA;तम्हि दाने समागञ्छुं, अरहन्ता [अरहतं (क॰)] सतकोटियो॥&lt;br&gt;&#xA;१०.&lt;br&gt;&#xA;पुनापरं पुरगणो [पुगगणो (क॰)], देति दानं नरुत्तमे।&lt;br&gt;&#xA;तदा नवुतिकोटीनं, दुतियो आसि समागमो॥&lt;br&gt;&#xA;११.&lt;br&gt;&#xA;देवलोके वसित्वान, यदा ओरोहती जिनो।&lt;br&gt;&#xA;तदा असीतिकोटीनं, ततियो आसि समागमो॥&lt;br&gt;&#xA;१२.&lt;br&gt;&#xA;अहं तेन समयेन, सुजातो नाम ब्राह्मणो।&lt;br&gt;&#xA;तदा ससावकं बुद्धं, अन्नपानेन तप्पयिं॥&lt;br&gt;&#xA;१३.&lt;br&gt;&#xA;सोपि मं बुद्धो ब्याकासि, सोभितो लोकनायको।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१४.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१५.&lt;br&gt;&#xA;तस्सापि वचनं सुत्वा, हट्ठो संविग्गमानसो।&lt;br&gt;&#xA;तमेवत्थमनुप्पत्तिया, उग्गं धितिमकासहं॥&lt;br&gt;&#xA;१६.&lt;br&gt;&#xA;सुधम्मं नाम नगरं, सुधम्मो नाम खत्तियो।&lt;br&gt;&#xA;सुधम्मा नाम जनिका, सोभितस्स महेसिनो॥&lt;br&gt;&#xA;१७.&lt;br&gt;&#xA;नववस्ससहस्सानि , अगारं अज्झ सो वसि।&lt;br&gt;&#xA;कुमुदो नाळिनो पदुमो, तयो पासादमुत्तमा॥&lt;br&gt;&#xA;१८.&lt;br&gt;&#xA;सत्ततिंससहस्सानि, नारियो समलङ्कता।&lt;br&gt;&#xA;मणिला [मखिला (अट्ठ॰), समङ्गी (सी॰), मकिला (स्या॰ कं॰)] नाम सा नारी, सीहो नामासि अत्रजो॥&lt;br&gt;&#xA;१९.&lt;br&gt;&#xA;निमित्ते चतुरो दिस्वा, पासादेनाभिनिक्खमि।&lt;br&gt;&#xA;सत्ताहं पधानचारं, चरित्वा पुरिसुत्तमो॥&lt;br&gt;&#xA;२०.&lt;br&gt;&#xA;ब्रह्मुना याचितो सन्तो, सोभितो लोकनायको।&lt;br&gt;&#xA;वत्ति चक्कं महावीरो, सुधम्मुय्यानमुत्तमे॥&lt;br&gt;&#xA;२१.&lt;br&gt;&#xA;असमो च सुनेत्तो च, अहेसुं अग्गसावका।&lt;br&gt;&#xA;अनोमो नामुपट्ठाको, सोभितस्स महेसिनो॥&lt;br&gt;&#xA;२२.&lt;br&gt;&#xA;नकुला च सुजाता च, अहेसुं अग्गसाविका।&lt;br&gt;&#xA;बुज्झमानो च सो बुद्धो, नागमूले अबुज्झथ॥&lt;br&gt;&#xA;२३.&lt;br&gt;&#xA;रम्मो चेव सुदत्तो च, अहेसुं अग्गुपट्ठका।&lt;br&gt;&#xA;नकुला चेव चित्ता च, अहेसुं अग्गुपट्ठिका॥&lt;br&gt;&#xA;२४.&lt;br&gt;&#xA;अट्ठपण्णासरतनं, अच्चुग्गतो महामुनि।&lt;br&gt;&#xA;ओभासेति दिसा सब्बा, सतरंसीव उग्गतो॥&lt;br&gt;&#xA;२५.&lt;br&gt;&#xA;यथा सुफुल्लं पवनं, नानागन्धेहि धूपितम्।&lt;br&gt;&#xA;तथेव तस्स पावचनं, सीलगन्धेहि धूपितं॥&lt;br&gt;&#xA;२६.&lt;br&gt;&#xA;यथापि सागरो नाम, दस्सनेन अतप्पियो।&lt;br&gt;&#xA;तथेव तस्स पावचनं, सवणेन अतप्पियं॥&lt;br&gt;&#xA;२७.&lt;br&gt;&#xA;नवुतिवस्ससहस्सानि , आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२८.&lt;br&gt;&#xA;ओवादं अनुसिट्ठिञ्च, दत्वान सेसके जने।&lt;br&gt;&#xA;हुतासनोव तापेत्वा, निब्बुतो सो ससावको॥&lt;br&gt;&#xA;२९.&lt;br&gt;&#xA;सो च बुद्धो असमसमो, तेपि सावका बलप्पत्ता।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३०.&lt;br&gt;&#xA;सोभितो वरसम्बुद्धो, सीहारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;सोभितस्स भगवतो वंसो छट्ठो।&lt;/p&gt;</description>
    </item>
    <item>
      <title>०९. अनोमदस्सीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/09_anomadassIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/09_anomadassIbuddhavaMso/</guid>
      <description>&lt;p&gt;९. अनोमदस्सीबुद्धवंसो&lt;br&gt;&#xA;१.&lt;br&gt;&#xA;सोभितस्स अपरेन, सम्बुद्धो द्विपदुत्तमो।&lt;br&gt;&#xA;अनोमदस्सी अमितयसो, तेजस्सी दुरतिक्कमो॥&lt;br&gt;&#xA;२.&lt;br&gt;&#xA;सो छेत्वा बन्धनं सब्बं, विद्धंसेत्वा तयो भवे।&lt;br&gt;&#xA;अनिवत्तिगमनं मग्गं, देसेसि देवमानुसे॥&lt;br&gt;&#xA;३.&lt;br&gt;&#xA;सागरोव असङ्खोभो, पब्बतोव दुरासदो।&lt;br&gt;&#xA;आकासोव अनन्तो सो, सालराजाव फुल्लितो॥&lt;br&gt;&#xA;४.&lt;br&gt;&#xA;दस्सनेनपि तं बुद्धं, तोसिता होन्ति पाणिनो।&lt;br&gt;&#xA;ब्याहरन्तं गिरं सुत्वा, अमतं पापुणन्ति ते॥&lt;br&gt;&#xA;५.&lt;br&gt;&#xA;धम्माभिसमयो तस्स, इद्धो फीतो तदा अहु।&lt;br&gt;&#xA;कोटिसतानि अभिसमिंसु, पठमे धम्मदेसने॥&lt;br&gt;&#xA;६.&lt;br&gt;&#xA;ततो परं अभिसमये, वस्सन्ते धम्मवुट्ठियो।&lt;br&gt;&#xA;असीतिकोटियोभिसमिंसु, दुतिये धम्मदेसने॥&lt;br&gt;&#xA;७.&lt;br&gt;&#xA;ततोपरञ्हि वस्सन्ते, तप्पयन्ते च पाणिनम्।&lt;br&gt;&#xA;अट्ठसत्ततिकोटीनं, ततियाभिसमयो अहु॥&lt;br&gt;&#xA;८.&lt;br&gt;&#xA;सन्निपाता तयो आसुं, तस्सापि च महेसिनो।&lt;br&gt;&#xA;अभिञ्ञाबलप्पत्तानं, पुप्फितानं विमुत्तिया॥&lt;br&gt;&#xA;९.&lt;br&gt;&#xA;अट्ठसतसहस्सानं, सन्निपातो तदा अहु।&lt;br&gt;&#xA;पहीनमदमोहानं, सन्तचित्तान तादिनं॥&lt;br&gt;&#xA;१०.&lt;br&gt;&#xA;सत्तसतसहस्सानं , दुतियो आसि समागमो।&lt;br&gt;&#xA;अनङ्गणानं विरजानं, उपसन्तान तादिनं॥&lt;br&gt;&#xA;११.&lt;br&gt;&#xA;छन्नं सतसहस्सानं, ततियो आसि समागमो।&lt;br&gt;&#xA;अभिञ्ञाबलप्पत्तानं, निब्बुतानं तपस्सिनं॥&lt;br&gt;&#xA;१२.&lt;br&gt;&#xA;अहं तेन समयेन, यक्खो आसिं महिद्धिको।&lt;br&gt;&#xA;नेकानं यक्खकोटीनं, वसवत्तिम्हि इस्सरो॥&lt;br&gt;&#xA;१३.&lt;br&gt;&#xA;तदापि तं बुद्धवरं, उपगन्त्वा महेसिनम्।&lt;br&gt;&#xA;अन्नपानेन तप्पेसिं, ससङ्घं लोकनायकं॥&lt;br&gt;&#xA;१४.&lt;br&gt;&#xA;सोपि मं तदा ब्याकासि, विसुद्धनयनो मुनि।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१५.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१६.&lt;br&gt;&#xA;तस्सापि वचनं सुत्वा, हट्ठो संविग्गमानसो।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१७.&lt;br&gt;&#xA;नगरं चन्दवती नाम, यसवा नाम खत्तियो।&lt;br&gt;&#xA;माता यसोधरा नाम, अनोमदस्सिस्स सत्थुनो॥&lt;br&gt;&#xA;१८.&lt;br&gt;&#xA;दसवस्ससहस्सानि, अगारं अज्झ सो वसि।&lt;br&gt;&#xA;सिरी उपसिरी वड्ढो, तयो पासादमुत्तमा॥&lt;br&gt;&#xA;१९.&lt;br&gt;&#xA;तेवीसतिसहस्सानि, नारियो समलङ्कता।&lt;br&gt;&#xA;सिरिमा नाम सा नारी, उपवाणो नाम अत्रजो॥&lt;br&gt;&#xA;२०.&lt;br&gt;&#xA;निमित्ते चतुरो दिस्वा, सिविकायाभिनिक्खमि।&lt;br&gt;&#xA;अनूनदसमासानि, पधानं पदही जिनो॥&lt;br&gt;&#xA;२१.&lt;br&gt;&#xA;ब्रह्मुना याचितो सन्तो, अनोमदस्सी महामुनि।&lt;br&gt;&#xA;वत्ति चक्कं महावीरो, उय्याने सो सुदस्सने [सुदस्सनुय्यानमुत्तमे (स्या॰ कं॰)]॥&lt;br&gt;&#xA;२२.&lt;br&gt;&#xA;निसभो च अनोमो च [असोको च (सी॰)], अहेसुं अग्गसावका।&lt;br&gt;&#xA;वरुणो नामुपट्ठाको, अनोमदस्सिस्स सत्थुनो॥&lt;br&gt;&#xA;२३.&lt;br&gt;&#xA;सुन्दरी च सुमना च, अहेसुं अग्गसाविका।&lt;br&gt;&#xA;बोधि तस्स भगवतो, अज्जुनोति पवुच्चति॥&lt;br&gt;&#xA;२४.&lt;br&gt;&#xA;नन्दिवड्ढो सिरिवड्ढो, अहेसुं अग्गुपट्ठका।&lt;br&gt;&#xA;उप्पला चेव पदुमा च, अहेसुं अग्गुपट्ठिका॥&lt;br&gt;&#xA;२५.&lt;br&gt;&#xA;अट्ठपण्णासरतनं , अच्चुग्गतो महामुनि।&lt;br&gt;&#xA;पभा निद्धावती तस्स, सतरंसीव उग्गतो॥&lt;br&gt;&#xA;२६.&lt;br&gt;&#xA;वस्ससतसहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२७.&lt;br&gt;&#xA;सुपुप्फितं पावचनं, अरहन्तेहि तादिहि।&lt;br&gt;&#xA;वीतरागेहि विमलेहि, सोभित्थ जिनसासनं॥&lt;br&gt;&#xA;२८.&lt;br&gt;&#xA;सो च सत्था अमितयसो, युगानि तानि अतुलियानि।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२९.&lt;br&gt;&#xA;अनोमदस्सी जिनो सत्था, धम्मारामम्हि निब्बुतो।&lt;br&gt;&#xA;तत्थेवस्स जिनथूपो, उब्बेधो पञ्चवीसतीति॥&lt;br&gt;&#xA;अनोमदस्सिस्स भगवतो वंसो सत्तमो।&lt;/p&gt;</description>
    </item>
    <item>
      <title>१०. पदुमबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/10_padumabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/10_padumabuddhavaMso/</guid>
      <description>&lt;p&gt;१०. पदुमबुद्धवंसो&lt;br&gt;&#xA;१.&lt;br&gt;&#xA;अनोमदस्सिस्स अपरेन, सम्बुद्धो द्विपदुत्तमो।&lt;br&gt;&#xA;पदुमो नाम नामेन, असमो अप्पटिपुग्गलो॥&lt;br&gt;&#xA;२.&lt;br&gt;&#xA;तस्सापि असमं सीलं, समाधिपि अनन्तको।&lt;br&gt;&#xA;असङ्खेय्यं ञाणवरं, विमुत्तिपि अनूपमा॥&lt;br&gt;&#xA;३.&lt;br&gt;&#xA;तस्सापि अतुलतेजस्स, धम्मचक्कप्पवत्तने।&lt;br&gt;&#xA;अभिसमया तयो आसुं, महातमपवाहना॥&lt;br&gt;&#xA;४.&lt;br&gt;&#xA;पठमाभिसमये बुद्धो, कोटिसतमबोधयि।&lt;br&gt;&#xA;दुतियाभिसमये धीरो, नवुतिकोटिमबोधयि॥&lt;br&gt;&#xA;५.&lt;br&gt;&#xA;यदा च पदुमो बुद्धो, ओवदी सकमत्रजम्।&lt;br&gt;&#xA;तदा असीतिकोटीनं, ततियाभिसमयो अहु॥&lt;br&gt;&#xA;६.&lt;br&gt;&#xA;सन्निपाता तयो आसुं, पदुमस्स महेसिनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;७.&lt;br&gt;&#xA;कथिनत्थारसमये , उप्पन्ने कथिनचीवरे।&lt;br&gt;&#xA;धम्मसेनापतित्थाय, भिक्खू सिब्बिंसु [याचिंसु (क॰)] चीवरं॥&lt;br&gt;&#xA;८.&lt;br&gt;&#xA;तदा ते विमला भिक्खू, छळभिञ्ञा महिद्धिका।&lt;br&gt;&#xA;तीणि सतसहस्सानि, समिंसु अपराजिता॥&lt;br&gt;&#xA;९.&lt;br&gt;&#xA;पुनापरं सो नरासभो [नरवुसभो (स्या॰ कं॰)], पवने वासं उपागमि।&lt;br&gt;&#xA;तदा समागमो आसि, द्विन्नं सतसहस्सिनं॥&lt;br&gt;&#xA;१०.&lt;br&gt;&#xA;अहं तेन समयेन, सीहो आसिं मिगाधिभू।&lt;br&gt;&#xA;विवेकमनुब्रूहन्तं , पवने अद्दसं जिनं॥&lt;br&gt;&#xA;११.&lt;br&gt;&#xA;वन्दित्वा सिरसा पादे, कत्वान तं पदक्खिणम्।&lt;br&gt;&#xA;तिक्खत्तुं अभिनादित्वा, सत्ताहं जिनमुपट्ठहं॥&lt;br&gt;&#xA;१२.&lt;br&gt;&#xA;सत्ताहं वरसमापत्तिया, वुट्ठहित्वा तथागतो।&lt;br&gt;&#xA;मनसा चिन्तयित्वान, कोटिभिक्खू समानयि॥&lt;br&gt;&#xA;१३.&lt;br&gt;&#xA;तदापि सो महावीरो, तेसं मज्झे वियाकरि।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१४.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१५.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१६.&lt;br&gt;&#xA;चम्पकं नाम नगरं, असमो नाम खत्तियो।&lt;br&gt;&#xA;असमा नाम जनिका, पदुमस्स महेसिनो॥&lt;br&gt;&#xA;१७.&lt;br&gt;&#xA;दसवस्ससहस्सानि , अगारं अज्झ सो वसि।&lt;br&gt;&#xA;नन्दावसुयसुत्तरा , तयो पासादमुत्तमा॥&lt;br&gt;&#xA;१८.&lt;br&gt;&#xA;तेत्तिंस च सहस्सानि, नारियो समलङ्कता।&lt;br&gt;&#xA;उत्तरा नाम सा नारी, रम्मो नामासि अत्रजो॥&lt;br&gt;&#xA;१९.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;२०.&lt;br&gt;&#xA;ब्रह्मुना याचितो सन्तो, पदुमो लोकनायको।&lt;br&gt;&#xA;वत्ति चक्कं महावीरो, धनञ्चुय्यानमुत्तमे॥&lt;br&gt;&#xA;२१.&lt;br&gt;&#xA;सालो च उपसालो च, अहेसुं अग्गसावका।&lt;br&gt;&#xA;वरुणो नामुपट्ठाको, पदुमस्स महेसिनो॥&lt;br&gt;&#xA;२२.&lt;br&gt;&#xA;राधा चेव सुराधा च, अहेसुं अग्गसाविका।&lt;br&gt;&#xA;बोधि तस्स भगवतो, महासोणोति वुच्चति॥&lt;br&gt;&#xA;२३.&lt;br&gt;&#xA;भिय्यो चेव असमो च, अहेसुं अग्गुपट्ठका।&lt;br&gt;&#xA;रुची च नन्दरामा च, अहेसुं अग्गुपट्ठिका॥&lt;br&gt;&#xA;२४.&lt;br&gt;&#xA;अट्ठपण्णासरतनं, अच्चुग्गतो महामुनि।&lt;br&gt;&#xA;पभा निद्धावती तस्स, असमा सब्बसो दिसा॥&lt;br&gt;&#xA;२५.&lt;br&gt;&#xA;चन्दप्पभा सूरियप्पभा, रतनग्गिमणिप्पभा।&lt;br&gt;&#xA;सब्बापि ता हता होन्ति, पत्वा जिनपभुत्तमं॥&lt;br&gt;&#xA;२६.&lt;br&gt;&#xA;वस्ससतसहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२७.&lt;br&gt;&#xA;परिपक्कमानसे सत्ते, बोधयित्वा असेसतो।&lt;br&gt;&#xA;सेसके अनुसासित्वा, निब्बुतो सो ससावको॥&lt;br&gt;&#xA;२८.&lt;br&gt;&#xA;उरगोव तचं जिण्णं, वद्धपत्तंव पादपो।&lt;br&gt;&#xA;जहित्वा सब्बसङ्खारे, निब्बुतो सो यथा सिखी॥&lt;br&gt;&#xA;२९.&lt;br&gt;&#xA;पदुमो जिनवरो सत्था, धम्मारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;पदुमस्स भगवतो वंसो अट्ठमो।&lt;/p&gt;</description>
    </item>
    <item>
      <title>११. नारदबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/11_nAradabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/11_nAradabuddhavaMso/</guid>
      <description>&lt;p&gt;११. नारदबुद्धवंसो&lt;br&gt;&#xA;१.&lt;br&gt;&#xA;पदुमस्स अपरेन, सम्बुद्धो द्विपदुत्तमो।&lt;br&gt;&#xA;नारदो नाम नामेन, असमो अप्पटिपुग्गलो॥&lt;br&gt;&#xA;२.&lt;br&gt;&#xA;सो बुद्धो चक्कवत्तिस्स, जेट्ठो दयितओरसो।&lt;br&gt;&#xA;आमुक्कमालाभरणो, उय्यानं उपसङ्कमि॥&lt;br&gt;&#xA;३.&lt;br&gt;&#xA;तत्थासि रुक्खो यसविपुलो, अभिरूपो ब्रहा सुचि।&lt;br&gt;&#xA;तमज्झपत्वा उपनिसीदि, महासोणस्स हेट्ठतो॥&lt;br&gt;&#xA;४.&lt;br&gt;&#xA;तत्थ ञाणवरुप्पज्जि, अनन्तं वजिरूपमम्।&lt;br&gt;&#xA;तेन विचिनि सङ्खारे, उक्कुज्जमवकुज्जकं [कुज्जतं (स्या॰ कं॰)]॥&lt;br&gt;&#xA;५.&lt;br&gt;&#xA;तत्थ सब्बकिलेसानि, असेसमभिवाहयि।&lt;br&gt;&#xA;पापुणी केवलं बोधिं, बुद्धञाणे च चुद्दस॥&lt;br&gt;&#xA;६.&lt;br&gt;&#xA;पापुणित्वान सम्बोधिं, धम्मचक्कं पवत्तयि।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;७.&lt;br&gt;&#xA;महादोणं नागराजं, विनयन्तो महामुनि।&lt;br&gt;&#xA;पाटिहेरं तदाकासि, दस्सयन्तो सदेवके॥&lt;br&gt;&#xA;८.&lt;br&gt;&#xA;तदा देवमनुस्सानं, तम्हि धम्मप्पकासने।&lt;br&gt;&#xA;नवुतिकोटिसहस्सानि, तरिंसु सब्बसंसयं॥&lt;br&gt;&#xA;९.&lt;br&gt;&#xA;यम्हि काले महावीरो, ओवदी सकमत्रजम्।&lt;br&gt;&#xA;असीतिकोटिसहस्सानं, ततियाभिसमयो अहु॥&lt;br&gt;&#xA;१०.&lt;br&gt;&#xA;सन्निपाता तयो आसुं, नारदस्स महेसिनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;११.&lt;br&gt;&#xA;यदा बुद्धो बुद्धगुणं, सनिदानं पकासयि।&lt;br&gt;&#xA;नवुतिकोटिसहस्सानि, समिंसु विमला तदा॥&lt;br&gt;&#xA;१२.&lt;br&gt;&#xA;यदा वेरोचनो नागो, दानं ददाति सत्थुनो।&lt;br&gt;&#xA;तदा समिंसु जिनपुत्ता, असीतिसतसहस्सियो॥&lt;br&gt;&#xA;१३.&lt;br&gt;&#xA;अहं तेन समयेन, जटिलो उग्गतापनो।&lt;br&gt;&#xA;अन्तलिक्खचरो आसिं, पञ्चाभिञ्ञासु पारगू॥&lt;br&gt;&#xA;१४.&lt;br&gt;&#xA;तदापाहं असमसमं, ससङ्घं सपरिज्जनम्।&lt;br&gt;&#xA;अन्नपानेन तप्पेत्वा, चन्दनेनाभिपूजयिं॥&lt;br&gt;&#xA;१५.&lt;br&gt;&#xA;सोपि मं तदा ब्याकासि, नारदो लोकनायको।&lt;br&gt;&#xA;‘‘अपरिमेय्यितो कप्पे, अयं बुद्धो भविस्सति॥&lt;br&gt;&#xA;१६.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१७.&lt;br&gt;&#xA;तस्सापि वचनं सुत्वा, भिय्यो हासेत्व मानसम्।&lt;br&gt;&#xA;अधिट्ठहिं वतं उग्गं, दसपारमिपूरिया॥&lt;br&gt;&#xA;१८.&lt;br&gt;&#xA;नगरं धञ्ञवती नाम, सुदेवो नाम खत्तियो।&lt;br&gt;&#xA;अनोमा नाम जनिका, नारदस्स महेसिनो॥&lt;br&gt;&#xA;१९.&lt;br&gt;&#xA;नववस्ससहस्सानि , अगारं अज्झ सो वसि।&lt;br&gt;&#xA;जितो विजिताभिरामो, तयो पासादमुत्तमा॥&lt;br&gt;&#xA;२०.&lt;br&gt;&#xA;तिचत्तारीससहस्सानि, नारियो समलङ्कता।&lt;br&gt;&#xA;विजितसेना नाम नारी, नन्दुत्तरो नाम अत्रजो॥&lt;br&gt;&#xA;२१.&lt;br&gt;&#xA;निमित्ते चतुरो दिस्वा, पदसा गमनेन निक्खमि।&lt;br&gt;&#xA;सत्ताहं पधानचारं, अचरी पुरिसुत्तमो [लोकनायको (सी॰ क॰)]॥&lt;br&gt;&#xA;२२.&lt;br&gt;&#xA;ब्रह्मुना याचितो सन्तो, नारदो लोकनायको।&lt;br&gt;&#xA;वत्ति चक्कं महावीरो, धनञ्चुय्यानमुत्तमे॥&lt;br&gt;&#xA;२३.&lt;br&gt;&#xA;भद्दसालो जितमित्तो, अहेसुं अग्गसावका।&lt;br&gt;&#xA;वासेट्ठो नामुपट्ठाको, नारदस्स महेसिनो॥&lt;br&gt;&#xA;२४.&lt;br&gt;&#xA;उत्तरा फग्गुनी चेव, अहेसुं अग्गसाविका।&lt;br&gt;&#xA;बोधि तस्स भगवतो, महासोणोति वुच्चति॥&lt;br&gt;&#xA;२५.&lt;br&gt;&#xA;उग्गरिन्दो वसभो च, अहेसुं अग्गुपट्ठका।&lt;br&gt;&#xA;इन्दावरी च वण्डी [उन्दी (सी॰), गण्डी (स्या॰ कं॰)] च, अहेसुं अग्गुपट्ठिका॥&lt;br&gt;&#xA;२६.&lt;br&gt;&#xA;अट्ठासीतिरतनानि , अच्चुग्गतो महामुनि।&lt;br&gt;&#xA;कञ्चनग्घियसङ्कासो, दससहस्सी विरोचति॥&lt;br&gt;&#xA;२७.&lt;br&gt;&#xA;तस्स ब्यामप्पभा काया, निद्धावति दिसोदिसम्।&lt;br&gt;&#xA;निरन्तरं दिवारत्तिं, योजनं फरते सदा॥&lt;br&gt;&#xA;२८.&lt;br&gt;&#xA;न केचि तेन समयेन, समन्ता योजने जना।&lt;br&gt;&#xA;उक्कापदीपे उज्जालेन्ति, बुद्धरंसीहि ओत्थटा॥&lt;br&gt;&#xA;२९.&lt;br&gt;&#xA;नवुतिवस्ससहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३०.&lt;br&gt;&#xA;यथा उळूहि गगनं, विचित्तं उपसोभति।&lt;br&gt;&#xA;तथेव सासनं तस्स, अरहन्तेहि सोभति॥&lt;br&gt;&#xA;३१.&lt;br&gt;&#xA;संसारसोतं तरणाय, सेसके पटिपन्नके।&lt;br&gt;&#xA;धम्मसेतुं दळ्हं कत्वा, निब्बुतो सो नरासभो॥&lt;br&gt;&#xA;३२.&lt;br&gt;&#xA;सोपि बुद्धो असमसमो, तेपि खीणासवा अतुलतेजा।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३३.&lt;br&gt;&#xA;नारदो जिनवसभो, निब्बुतो सुदस्सने पुरे।&lt;br&gt;&#xA;तत्थेवस्स थूपवरो, चतुयोजनमुग्गतोति॥&lt;br&gt;&#xA;नारदस्स भगवतो वंसो नवमो।&lt;/p&gt;</description>
    </item>
    <item>
      <title>१२. पदुमुत्तरबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/12_padumuttarabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/12_padumuttarabuddhavaMso/</guid>
      <description>&lt;p&gt;१२. पदुमुत्तरबुद्धवंसो&lt;br&gt;&#xA;१.&lt;br&gt;&#xA;नारदस्स अपरेन, सम्बुद्धो द्विपदुत्तमो।&lt;br&gt;&#xA;पदुमुत्तरो नाम जिनो, अक्खोभो सागरूपमो॥&lt;br&gt;&#xA;२.&lt;br&gt;&#xA;मण्डकप्पोव सो आसि, यम्हि बुद्धो अजायथ।&lt;br&gt;&#xA;उस्सन्नकुसला जनता, तम्हि कप्पे अजायथ॥&lt;br&gt;&#xA;३.&lt;br&gt;&#xA;पदुमुत्तरस्स भगवतो, पठमे धम्मदेसने।&lt;br&gt;&#xA;कोटिसतसहस्सानं, धम्माभिसमयो अहु॥&lt;br&gt;&#xA;४.&lt;br&gt;&#xA;ततो परम्पि वस्सन्ते, तप्पयन्ते च पाणिने।&lt;br&gt;&#xA;सत्ततिंससतसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;यम्हि काले महावीरो, आनन्दं उपसङ्कमि।&lt;br&gt;&#xA;पितुसन्तिकं उपगन्त्वा, आहनी अमतदुन्दुभिं॥&lt;br&gt;&#xA;६.&lt;br&gt;&#xA;आहते अमतभेरिम्हि, वस्सन्ते धम्मवुट्ठिया।&lt;br&gt;&#xA;पञ्ञाससतसहस्सानं, ततियाभिसमयो अहु॥&lt;br&gt;&#xA;७.&lt;br&gt;&#xA;ओवादको विञ्ञापको, तारको सब्बपाणिनम्।&lt;br&gt;&#xA;देसनाकुसलो बुद्धो, तारेसि जनतं बहुं॥&lt;br&gt;&#xA;८.&lt;br&gt;&#xA;सन्निपाता तयो आसुं, पदुमुत्तरस्स सत्थुनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;९.&lt;br&gt;&#xA;यदा बुद्धो असमसमो, वसि वेभारपब्बते।&lt;br&gt;&#xA;नवुतिकोटिसहस्सानं, दुतियो आसि समागमो॥&lt;br&gt;&#xA;१०.&lt;br&gt;&#xA;पुन चारिकं पक्कन्ते, गामनिगमरट्ठतो।&lt;br&gt;&#xA;असीतिकोटिसहस्सानं, ततियो आसि समागमो॥&lt;br&gt;&#xA;११.&lt;br&gt;&#xA;अहं तेन समयेन, जटिलो नाम रट्ठिको।&lt;br&gt;&#xA;सम्बुद्धप्पमुखं सङ्घं, सभत्तं दुस्समदासहं॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, सङ्घमज्झे निसीदिय।&lt;br&gt;&#xA;‘‘सतसहस्सितो कप्पे, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्सापि वचनं सुत्वा, उत्तरिं वतमधिट्ठहिम्।&lt;br&gt;&#xA;अकासिं उग्गदळ्हं धितिं, दसपारमिपूरिया॥&lt;br&gt;&#xA;१५.&lt;br&gt;&#xA;ब्याहता तित्थिया सब्बे, विमना दुम्मना तदा।&lt;br&gt;&#xA;न तेसं केचि परिचरन्ति, रट्ठतो निच्छुभन्ति ते॥&lt;br&gt;&#xA;१६.&lt;br&gt;&#xA;सब्बे तत्थ समागन्त्वा, उपगच्छुं बुद्धसन्तिके।&lt;br&gt;&#xA;तुवं नाथो महावीर, सरणं होहि चक्खुम॥&lt;br&gt;&#xA;१७.&lt;br&gt;&#xA;अनुकम्पको कारुणिको, हितेसी सब्बपाणिनम्।&lt;br&gt;&#xA;सम्पत्ते तित्थिये सब्बे, पञ्चसीले पतिट्ठपि॥&lt;br&gt;&#xA;१८.&lt;br&gt;&#xA;एवं निराकुलं आसि, सुञ्ञतं तित्थियेहि तम्।&lt;br&gt;&#xA;विचित्तं अरहन्तेहि, वसीभूतेहि तादिहि॥&lt;br&gt;&#xA;१९.&lt;br&gt;&#xA;नगरं हंसवती नाम, आनन्दो नाम खत्तियो।&lt;br&gt;&#xA;सुजाता नाम जनिका, पदुमुत्तरस्स सत्थुनो॥&lt;br&gt;&#xA;२०.&lt;br&gt;&#xA;दसवस्ससहस्सानि, अगारं अज्झ सो वसि।&lt;br&gt;&#xA;नरवाहनो यसो वसवत्ती [नारिवाहनो यसवती (स्या॰ कं॰)], तयो पासादमुत्तमा॥&lt;br&gt;&#xA;२१.&lt;br&gt;&#xA;तिचत्तारीससहस्सानि, नारियो समलङ्कता।&lt;br&gt;&#xA;वसुदत्ता नाम नारी, उत्तमो नाम अत्रजो॥&lt;br&gt;&#xA;२२.&lt;br&gt;&#xA;निमित्ते चतुरो दिस्वा, पासादेनाभिनिक्खमि।&lt;br&gt;&#xA;सत्ताहं पधानचारं, अचरी पुरिसुत्तमो॥&lt;br&gt;&#xA;२३.&lt;br&gt;&#xA;ब्रह्मुना याचितो सन्तो, पदुमुत्तरो विनायको।&lt;br&gt;&#xA;वत्ति चक्कं महावीरो, मिथिलुय्यानमुत्तमे॥&lt;br&gt;&#xA;२४.&lt;br&gt;&#xA;देवलो च सुजातो च, अहेसुं अग्गसावका।&lt;br&gt;&#xA;सुमनो नामुपट्ठाको, पदुमुत्तरस्स महेसिनो॥&lt;br&gt;&#xA;२५.&lt;br&gt;&#xA;अमिता च असमा च, अहेसुं अग्गसाविका।&lt;br&gt;&#xA;बोधि तस्स भगवतो, सललोति पवुच्चति॥&lt;br&gt;&#xA;२६.&lt;br&gt;&#xA;वितिण्णो चेव [अमितो चेव (स्या॰)] तिस्सो च, अहेसुं अग्गुपट्ठका।&lt;br&gt;&#xA;हट्ठा चेव विचित्ता च, अहेसुं अग्गुपट्ठिका॥&lt;br&gt;&#xA;२७.&lt;br&gt;&#xA;अट्ठपण्णासरतनं, अच्चुग्गतो महामुनि।&lt;br&gt;&#xA;कञ्चनग्घियसङ्कासो, द्वत्तिंसवरलक्खणो॥&lt;br&gt;&#xA;२८.&lt;br&gt;&#xA;कुट्टा कवाटा भित्ती च, रुक्खा नगसिलुच्चया।&lt;br&gt;&#xA;न तस्सावरणं अत्थि, समन्ता द्वादसयोजने॥&lt;br&gt;&#xA;२९.&lt;br&gt;&#xA;वस्ससतसहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३०.&lt;br&gt;&#xA;सन्तारेत्वा बहुजनं, छिन्दित्वा सब्बसंसयम्।&lt;br&gt;&#xA;जलित्वा अग्गिक्खन्धोव निब्बुतो सो ससावको॥&lt;br&gt;&#xA;३१.&lt;br&gt;&#xA;पदुमुत्तरो जिनो बुद्धो, नन्दारामम्हि निब्बुतो।&lt;br&gt;&#xA;तत्थेवस्स थूपवरो, द्वादसुब्बेधयोजनोति॥&lt;br&gt;&#xA;पदुमुत्तरस्स भगवतो वंसो दसमो।&lt;/p&gt;</description>
    </item>
    <item>
      <title>१३. सुमेधबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/13_sumedhabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/13_sumedhabuddhavaMso/</guid>
      <description>&lt;p&gt;१३. सुमेधबुद्धवंसो&lt;br&gt;&#xA;१.&lt;br&gt;&#xA;पदुमुत्तरस्स अपरेन, सुमेधो नाम नायको।&lt;br&gt;&#xA;दुरासदो उग्गतेजो, सब्बलोकुत्तमो मुनि॥&lt;br&gt;&#xA;२.&lt;br&gt;&#xA;पसन्ननेत्तो सुमुखो, ब्रहा उजु पतापवा।&lt;br&gt;&#xA;हितेसी सब्बसत्तानं, बहू मोचेसि बन्धना॥&lt;br&gt;&#xA;३.&lt;br&gt;&#xA;यदा बुद्धो पापुणित्वा, केवलं बोधिमुत्तमम्।&lt;br&gt;&#xA;सुदस्सनम्हि नगरे, धम्मचक्कं पवत्तयि॥&lt;br&gt;&#xA;४.&lt;br&gt;&#xA;तस्सापि अभिसमया तीणि, अहेसुं धम्मदेसने।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;५.&lt;br&gt;&#xA;पुनापरं कुम्भकण्णं, यक्खं सो दमयी जिनो।&lt;br&gt;&#xA;नवुतिकोटिसहस्सानं, दुतियाभिसमयो अहु॥&lt;br&gt;&#xA;६.&lt;br&gt;&#xA;पुनापरं अमितयसो, चतुसच्चं पकासयि।&lt;br&gt;&#xA;असीतिकोटिसहस्सानं, ततियाभिसमयो अहु॥&lt;br&gt;&#xA;७.&lt;br&gt;&#xA;सन्निपाता तयो आसुं, सुमेधस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;सुदस्सनं नाम नगरं, उपगञ्छि जिनो यदा।&lt;br&gt;&#xA;तदा खीणासवा भिक्खू, समिंसु सतकोटियो॥&lt;br&gt;&#xA;९.&lt;br&gt;&#xA;पुनापरं देवकूटे, भिक्खूनं कथिनत्थते।&lt;br&gt;&#xA;तदा नवुतिकोटीनं, दुतियो आसि समागमो॥&lt;br&gt;&#xA;१०.&lt;br&gt;&#xA;पुनापरं दसबलो, यदा चरति चारिकम्।&lt;br&gt;&#xA;तदा असीतिकोटीनं, ततियो आसि समागमो॥&lt;br&gt;&#xA;११.&lt;br&gt;&#xA;अहं तेन समयेन, उत्तरो नाम माणवो।&lt;br&gt;&#xA;असीतिकोटियो मय्हं, घरे सन्निचितं धनं॥&lt;br&gt;&#xA;१२.&lt;br&gt;&#xA;केवलं सब्बं दत्वान, ससङ्घे लोकनायके।&lt;br&gt;&#xA;सरणं तस्सुपगञ्छिं, पब्बज्जञ्चाभिरोचयिं॥&lt;br&gt;&#xA;१३.&lt;br&gt;&#xA;सोपि मं बुद्धो ब्याकासि, करोन्तो अनुमोदनम्।&lt;br&gt;&#xA;‘‘तिंसकप्पसहस्सम्हि, अयं बुद्धो भविस्सति॥&lt;br&gt;&#xA;१४.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१५.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१६.&lt;br&gt;&#xA;सुत्तन्तं विनयञ्चापि, नवङ्गं सत्थुसासनम्।&lt;br&gt;&#xA;सब्बं परियापुणित्वान, सोभयिं जिनसासनं॥&lt;br&gt;&#xA;१७.&lt;br&gt;&#xA;तत्थप्पमत्तो विहरन्तो, निसज्जट्ठानचङ्कमे।&lt;br&gt;&#xA;अभिञ्ञासु पारमिं गन्त्वा, ब्रह्मलोकमगञ्छहं॥&lt;br&gt;&#xA;१८.&lt;br&gt;&#xA;सुदस्सनं नाम नगरं, सुदत्तो नाम खत्तियो।&lt;br&gt;&#xA;सुदत्ता नाम जनिका, सुमेधस्स महेसिनो॥&lt;br&gt;&#xA;१९.&lt;br&gt;&#xA;नववस्ससहस्सानि, अगारं अज्झ सो वसि।&lt;br&gt;&#xA;सुचन्दकञ्चनसिरिवड्ढा, तयो पासादमुत्तमा॥&lt;br&gt;&#xA;२०.&lt;br&gt;&#xA;तिसोळससहस्सानि, नारियो समलङ्कता।&lt;br&gt;&#xA;सुमना नाम सा नारी, पुनब्बसु नाम अत्रजो॥&lt;br&gt;&#xA;२१.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;अनूनकं अड्ढमासं, पधानं पदही जिनो॥&lt;br&gt;&#xA;२२.&lt;br&gt;&#xA;ब्रह्मुना याचितो सन्तो, सुमेधो लोकनायको।&lt;br&gt;&#xA;वत्ति चक्कं महावीरो, सुदस्सनुय्यानमुत्तमे॥&lt;br&gt;&#xA;२३.&lt;br&gt;&#xA;सरणो सब्बकामो च, अहेसुं अग्गसावका।&lt;br&gt;&#xA;सागरो नामुपट्ठाको, सुमेधस्स महेसिनो॥&lt;br&gt;&#xA;२४.&lt;br&gt;&#xA;रामा चेव सुरामा च, अहेसुं अग्गसाविका।&lt;br&gt;&#xA;बोधि तस्स भगवतो, महानीपोति वुच्चति॥&lt;br&gt;&#xA;२५.&lt;br&gt;&#xA;उरुवेला यसवा च, अहेसुं अग्गुपट्ठका।&lt;br&gt;&#xA;यसोधरा सिरिमा च [यसा नाम सिरिमा च (स्या॰ कं॰)], अहेसुं अग्गुपट्ठिका॥&lt;br&gt;&#xA;२६.&lt;br&gt;&#xA;अट्ठासीतिरतनानि, अच्चुग्गतो महामुनि।&lt;br&gt;&#xA;ओभासेति दिसा सब्बा, चन्दो तारगणे यथा॥&lt;br&gt;&#xA;२७.&lt;br&gt;&#xA;चक्कवत्तिमणी नाम, यथा तपति योजनम्।&lt;br&gt;&#xA;तथेव तस्स रतनं, समन्ता फरति योजनं॥&lt;br&gt;&#xA;२८.&lt;br&gt;&#xA;नवुतिवस्ससहस्सानि , आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२९.&lt;br&gt;&#xA;तेविज्जछळभिञ्ञेहि, बलप्पत्तेहि तादिहि।&lt;br&gt;&#xA;समाकुलमिदं आसि, अरहन्तेहि साधुहि॥&lt;br&gt;&#xA;३०.&lt;br&gt;&#xA;तेपि सब्बे अमितयसा, विप्पमुत्ता निरूपधी।&lt;br&gt;&#xA;ञाणालोकं दस्सयित्वा, निब्बुता ते महायसा॥&lt;br&gt;&#xA;३१.&lt;br&gt;&#xA;सुमेधो जिनवरो बुद्धो, मेधारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;सुमेधस्स भगवतो वंसो एकादसमो।&lt;/p&gt;</description>
    </item>
    <item>
      <title>१४. सुजातबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/14_sujAtabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/14_sujAtabuddhavaMso/</guid>
      <description>&lt;p&gt;१४. सुजातबुद्धवंसो&lt;br&gt;&#xA;१.&lt;br&gt;&#xA;तत्थेव मण्डकप्पम्हि, सुजातो नाम नायको।&lt;br&gt;&#xA;सीहहनुसभक्खन्धो, अप्पमेय्यो दुरासदो॥&lt;br&gt;&#xA;२.&lt;br&gt;&#xA;चन्दोव विमलो सुद्धो, सतरंसीव पतापवा।&lt;br&gt;&#xA;एवं सोभति सम्बुद्धो, जलन्तो सिरिया सदा॥&lt;br&gt;&#xA;३.&lt;br&gt;&#xA;पापुणित्वान सम्बुद्धो, केवलं बोधिमुत्तमम्।&lt;br&gt;&#xA;सुमङ्गलम्हि नगरे, धम्मचक्कं पवत्तयि॥&lt;br&gt;&#xA;४.&lt;br&gt;&#xA;देसेन्ते [देसेन्तो (स्या॰ कं॰)] पवरं धम्मं, सुजाते लोकनायके [सुजातो लोकनायको (स्या॰ कं॰)]।&lt;br&gt;&#xA;असीतिकोटी अभिसमिंसु, पठमे धम्मदेसने॥&lt;br&gt;&#xA;५.&lt;br&gt;&#xA;यदा सुजातो अमितयसो, देवे वस्सं उपागमि।&lt;br&gt;&#xA;सत्ततिंससतसहस्सानं, दुतियाभिसमयो अहु॥&lt;br&gt;&#xA;६.&lt;br&gt;&#xA;यदा सुजातो असमसमो, उपगच्छि पितुसन्तिकम्।&lt;br&gt;&#xA;सट्ठिसतसहस्सानं [सत्ततिंससहस्सानं (सी॰)], ततियाभिसमयो अहु॥&lt;br&gt;&#xA;७.&lt;br&gt;&#xA;सन्निपाता तयो आसुं, सुजातस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;अभिञ्ञाबलप्पत्तानं , अप्पत्तानं भवाभवे।&lt;br&gt;&#xA;सट्ठिसतसहस्सानि, पठमं सन्निपतिंसु ते॥&lt;br&gt;&#xA;९.&lt;br&gt;&#xA;पुनापरं सन्निपाते, तिदिवोरोहणे जिने।&lt;br&gt;&#xA;पञ्ञाससतसहस्सानं, दुतियो आसि समागमो॥&lt;br&gt;&#xA;१०.&lt;br&gt;&#xA;उपसङ्कमन्तो नरासभं, तस्स यो अग्गसावको।&lt;br&gt;&#xA;चतूहि सतसहस्सेहि, सम्बुद्धं उपसङ्कमि॥&lt;br&gt;&#xA;११.&lt;br&gt;&#xA;अहं तेन समयेन, चतुदीपम्हि इस्सरो।&lt;br&gt;&#xA;अन्तलिक्खचरो आसिं, चक्कवत्ती महब्बलो॥&lt;br&gt;&#xA;१२.&lt;br&gt;&#xA;लोके अच्छरियं दिस्वा, अब्भुतं लोमहंसनम्।&lt;br&gt;&#xA;उपगन्त्वान वन्दिं सो, सुजातं लोकनायकं॥&lt;br&gt;&#xA;१३.&lt;br&gt;&#xA;चतुदीपे महारज्जं, रतने सत्त उत्तमे।&lt;br&gt;&#xA;बुद्धे निय्यादयित्वान, पब्बजिं तस्स सन्तिके॥&lt;br&gt;&#xA;१४.&lt;br&gt;&#xA;आरामिका जनपदे, उट्ठानं पटिपिण्डिय।&lt;br&gt;&#xA;उपनेन्ति भिक्खुसङ्घस्स, पच्चयं सयनासनं॥&lt;br&gt;&#xA;१५.&lt;br&gt;&#xA;सोपि मं बुद्धो [तदा (स्या॰ कं॰)] ब्याकासि, दससहस्सिम्हि इस्सरो।&lt;br&gt;&#xA;‘‘तिंसकप्पसहस्सम्हि, अयं बुद्धो भविस्सति॥&lt;br&gt;&#xA;१६.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१७.&lt;br&gt;&#xA;तस्सापि वचनं सुत्वा, भिय्यो हासं जनेसहम्।&lt;br&gt;&#xA;अधिट्ठहिं वतं उग्गं, दसपारमिपूरिया॥&lt;br&gt;&#xA;१८.&lt;br&gt;&#xA;सुत्तन्तं विनयञ्चापि, नवङ्गं सत्थुसासनम्।&lt;br&gt;&#xA;सब्बं परियापुणित्वान, सोभयिं जिनसासनं॥&lt;br&gt;&#xA;१९.&lt;br&gt;&#xA;तत्थप्पमत्तो विहरन्तो, ब्रह्मं भावेत्व भावनम्।&lt;br&gt;&#xA;अभिञ्ञापारमिं गन्त्वा, ब्रह्मलोकमगञ्छहं॥&lt;br&gt;&#xA;२०.&lt;br&gt;&#xA;सुमङ्गलं नाम नगरं, उग्गतो नाम खत्तियो।&lt;br&gt;&#xA;माता पभावती नाम, सुजातस्स महेसिनो॥&lt;br&gt;&#xA;२१.&lt;br&gt;&#xA;नववस्ससहस्सानि , अगारं अज्झ सो वसि।&lt;br&gt;&#xA;सिरी उपसिरी नन्दो, तयो पासादमुत्तमा॥&lt;br&gt;&#xA;२२.&lt;br&gt;&#xA;तेवीसतिसहस्सानि , नारियो समलङ्कता।&lt;br&gt;&#xA;सिरिनन्दा नाम नारी, उपसेनो नाम अत्रजो॥&lt;br&gt;&#xA;२३.&lt;br&gt;&#xA;निमित्ते चतुरो दिस्वा, अस्सयानेन निक्खमि।&lt;br&gt;&#xA;अनूननवमासानि, पधानं पदही जिनो॥&lt;br&gt;&#xA;२४.&lt;br&gt;&#xA;ब्रह्मुना याचितो सन्तो, सुजातो लोकनायको।&lt;br&gt;&#xA;वत्ति चक्कं महावीरो, सुमङ्गलुय्यानमुत्तमे॥&lt;br&gt;&#xA;२५.&lt;br&gt;&#xA;सुदस्सनो सुदेवो च, अहेसुं अग्गसावका।&lt;br&gt;&#xA;नारदो नामुपट्ठाको, सुजातस्स महेसिनो॥&lt;br&gt;&#xA;२६.&lt;br&gt;&#xA;नागा च नागसमाला च, अहेसुं अग्गसाविका।&lt;br&gt;&#xA;बोधि तस्स भगवतो, महावेळूति वुच्चति॥&lt;br&gt;&#xA;२७.&lt;br&gt;&#xA;सो च रुक्खो घनक्खन्धो [घनरुचिरो (सी॰ क॰)], अच्छिद्दो होति पत्तिको।&lt;br&gt;&#xA;उजु वंसो ब्रहा होति, दस्सनीयो मनोरमो॥&lt;br&gt;&#xA;२८.&lt;br&gt;&#xA;एकक्खन्धो पवड्ढित्वा, ततो साखा पभिज्जति।&lt;br&gt;&#xA;यथा सुबद्धो मोरहत्थो, एवं सोभति सो दुमो॥&lt;br&gt;&#xA;२९.&lt;br&gt;&#xA;न तस्स कण्टका होन्ति, नापि छिद्दं महा अहु।&lt;br&gt;&#xA;वित्थिण्णसाखो अविरलो, सन्दच्छायो मनोरमो॥&lt;br&gt;&#xA;३०.&lt;br&gt;&#xA;सुदत्तो चेव चित्तो च, अहेसुं अग्गुपट्ठका।&lt;br&gt;&#xA;सुभद्दा च पदुमा च, अहेसुं अग्गुपट्ठिका॥&lt;br&gt;&#xA;३१.&lt;br&gt;&#xA;पञ्ञासरतनो आसि, उच्चत्तनेन सो जिनो।&lt;br&gt;&#xA;सब्बाकारवरूपेतो, सब्बगुणमुपागतो॥&lt;br&gt;&#xA;३२.&lt;br&gt;&#xA;तस्स पभा असमसमा, निद्धावति समन्ततो।&lt;br&gt;&#xA;अप्पमाणो अतुलियो, ओपम्मेहि अनूपमो॥&lt;br&gt;&#xA;३३.&lt;br&gt;&#xA;नवुतिवस्ससहस्सानि , आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३४.&lt;br&gt;&#xA;यथापि सागरे ऊमी, गगने तारका यथा।&lt;br&gt;&#xA;एवं तदा पावचनं, अरहन्तेहि चित्तितं [चित्तकं (स्या॰ कं॰)]॥&lt;br&gt;&#xA;३५.&lt;br&gt;&#xA;सो च बुद्धो असमसमो, गुणानि च तानि अतुलियानि।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३६.&lt;br&gt;&#xA;सुजातो जिनवरो बुद्धो, सिलारामम्हि निब्बुतो।&lt;br&gt;&#xA;तत्थेव तस्स चेतियो [तत्थेव चेतियो सत्थु (स्या॰ कं॰)], तीणिगावुतमुग्गतोति॥&lt;br&gt;&#xA;सुजातस्स भगवतो वंसो द्वादसमो।&lt;/p&gt;</description>
    </item>
    <item>
      <title>१५. पियदस्सीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/15_piyadassIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/15_piyadassIbuddhavaMso/</guid>
      <description>&lt;p&gt;१५. पियदस्सीबुद्धवंसो&lt;br&gt;&#xA;१.&lt;br&gt;&#xA;सुजातस्स अपरेन, सयम्भू लोकनायको।&lt;br&gt;&#xA;दुरासदो असमसमो, पियदस्सी महायसो॥&lt;br&gt;&#xA;२.&lt;br&gt;&#xA;सोपि बुद्धो अमितयसो, आदिच्चोव विरोचति।&lt;br&gt;&#xA;सब्बं तमं निहन्त्वान, धम्मचक्कं पवत्तयि॥&lt;br&gt;&#xA;३.&lt;br&gt;&#xA;तस्सापि अतुलतेजस्स, अहेसुं अभिसमया तयो।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;सुदस्सनो देवराजा, मिच्छादिट्ठिमरोचयि।&lt;br&gt;&#xA;तस्स दिट्ठिं विनोदेन्तो, सत्था धम्ममदेसयि॥&lt;br&gt;&#xA;५.&lt;br&gt;&#xA;जनसन्निपातो अतुलो, महासन्निपती तदा।&lt;br&gt;&#xA;नवुतिकोटिसहस्सानं, दुतियाभिसमयो अहु॥&lt;br&gt;&#xA;६.&lt;br&gt;&#xA;यदा दोणमुखं हत्थिं, विनेसि नरसारथि।&lt;br&gt;&#xA;असीतिकोटिसहस्सानं, ततियाभिसमयो अहु॥&lt;br&gt;&#xA;७.&lt;br&gt;&#xA;सन्निपाता तयो आसुं, तस्सापि पियदस्सिनो।&lt;br&gt;&#xA;कोटिसतसहस्सानं, पठमो आसि समागमो॥&lt;br&gt;&#xA;८.&lt;br&gt;&#xA;ततो परं नवुतिकोटी, समिंसु एकतो मुनी।&lt;br&gt;&#xA;ततिये सन्निपातम्हि, असीतिकोटियो अहू॥&lt;br&gt;&#xA;९.&lt;br&gt;&#xA;अहं तेन समयेन, कस्सपो नाम ब्राह्मणो [मानवो (स्या॰ कं॰)]।&lt;br&gt;&#xA;अज्झायको मन्तधरो, तिण्णं वेदान पारगू॥&lt;br&gt;&#xA;१०.&lt;br&gt;&#xA;तस्स धम्मं सुणित्वान, पसादं जनयिं अहम्।&lt;br&gt;&#xA;कोटिसतसहस्सेहि, सङ्घारामं अमापयिं॥&lt;br&gt;&#xA;११.&lt;br&gt;&#xA;तस्स दत्वान आरामं, हट्ठो संविग्गमानसो।&lt;br&gt;&#xA;सरणे पञ्च सीले च [सरणं पञ्चसीलञ्च (सी॰)], दळ्हं कत्वा समादियिं॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, सङ्घमज्झे निसीदिय।&lt;br&gt;&#xA;‘‘अट्ठारसे कप्पसते, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१५.&lt;br&gt;&#xA;सुधञ्ञं नाम नगरं, सुदत्तो नाम खत्तियो।&lt;br&gt;&#xA;चन्दा नामासि जनिका, पियदस्सिस्स सत्थुनो॥&lt;br&gt;&#xA;१६.&lt;br&gt;&#xA;नववस्ससहस्सानि, अगारं अज्झ सो वसि।&lt;br&gt;&#xA;सुनिम्मलविमलगिरिगुहा, तयो पासादमुत्तमा॥&lt;br&gt;&#xA;१७.&lt;br&gt;&#xA;तेत्तिंससहस्सानि च, नारियो समलङ्कता।&lt;br&gt;&#xA;विमला नाम नारी च, कञ्चनावेळो नाम अत्रजो॥&lt;br&gt;&#xA;१८.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;छमासं पधानचारं, अचरी पुरिसुत्तमो॥&lt;br&gt;&#xA;१९.&lt;br&gt;&#xA;ब्रह्मुना याचितो सन्तो, पियदस्सी महामुनि।&lt;br&gt;&#xA;वत्ति चक्कं महावीरो, उसभुय्याने मनोरमे॥&lt;br&gt;&#xA;२०.&lt;br&gt;&#xA;पालितो सब्बदस्सी च, अहेसुं अग्गसावका।&lt;br&gt;&#xA;सोभितो नामुपट्ठाको, पियदस्सिस्स सत्थुनो॥&lt;br&gt;&#xA;२१.&lt;br&gt;&#xA;सुजाता धम्मदिन्ना च, अहेसुं अग्गसाविका।&lt;br&gt;&#xA;बोधि तस्स भगवतो, ककुधोति पवुच्चति॥&lt;br&gt;&#xA;२२.&lt;br&gt;&#xA;सन्धको धम्मको चेव, अहेसुं अग्गुपट्ठका।&lt;br&gt;&#xA;विसाखा धम्मदिन्ना च, अहेसुं अग्गुपट्ठिका॥&lt;br&gt;&#xA;२३.&lt;br&gt;&#xA;सोपि बुद्धो अमितयसो, द्वत्तिंसवरलक्खणो।&lt;br&gt;&#xA;असीतिहत्थमुब्बेधो, सालराजाव दिस्सति॥&lt;br&gt;&#xA;२४.&lt;br&gt;&#xA;अग्गिचन्दसूरियानं, नत्थि तादिसिका पभा।&lt;br&gt;&#xA;यथा अहु पभा तस्स, असमस्स महेसिनो॥&lt;br&gt;&#xA;२५.&lt;br&gt;&#xA;तस्सापि देवदेवस्स, आयु तावतकं अहु।&lt;br&gt;&#xA;नवुतिवस्ससहस्सानि, लोके अट्ठासि चक्खुमा॥&lt;br&gt;&#xA;२६.&lt;br&gt;&#xA;सोपि बुद्धो असमसमो, युगानिपि तानि अतुलियानि।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२७.&lt;br&gt;&#xA;पियदस्सी मुनिवरो, अस्सत्थारामम्हि निब्बुतो।&lt;br&gt;&#xA;तत्थेवस्स जिनथूपो, तीणियोजनमुग्गतोति॥&lt;br&gt;&#xA;पियदस्सिस्स भगवतो वंसो तेरसमो।&lt;/p&gt;</description>
    </item>
    <item>
      <title>१६. अत्थदस्सीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/16_atthadassIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/16_atthadassIbuddhavaMso/</guid>
      <description>&lt;p&gt;१६. अत्थदस्सीबुद्धवंसो&lt;br&gt;&#xA;१.&lt;br&gt;&#xA;तत्थेव मण्डकप्पम्हि, अत्थदस्सी महायसो।&lt;br&gt;&#xA;महातमं निहन्त्वान, पत्तो सम्बोधिमुत्तमं॥&lt;br&gt;&#xA;२.&lt;br&gt;&#xA;ब्रह्मुना याचितो सन्तो, धम्मचक्कं पवत्तयि।&lt;br&gt;&#xA;अमतेन तप्पयी लोकं, दससहस्सिसदेवकं॥&lt;br&gt;&#xA;३.&lt;br&gt;&#xA;तस्सापि लोकनाथस्स, अहेसुं अभिसमया तयो।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;यदा बुद्धो अत्थदस्सी, चरते देवचारिकम्।&lt;br&gt;&#xA;कोटिसतसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;पुनापरं यदा बुद्धो, देसेसि पितुसन्तिके।&lt;br&gt;&#xA;कोटिसतसहस्सानं, ततियाभिसमयो अहु॥&lt;br&gt;&#xA;६.&lt;br&gt;&#xA;सन्निपाता तयो आसुं, तस्सापि च महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;७.&lt;br&gt;&#xA;अट्ठनवुतिसहस्सानं , पठमो आसि समागमो।&lt;br&gt;&#xA;अट्ठासीतिसहस्सानं, दुतियो आसि समागमो॥&lt;br&gt;&#xA;८.&lt;br&gt;&#xA;अट्ठसत्ततिसतसहस्सानं , ततियो आसि समागमो।&lt;br&gt;&#xA;अनुपादा विमुत्तानं, विमलानं महेसिनं॥&lt;br&gt;&#xA;९.&lt;br&gt;&#xA;अहं तेन समयेन, जटिलो उग्गतापनो।&lt;br&gt;&#xA;सुसीमो नाम नामेन, महिया सेट्ठसम्मतो॥&lt;br&gt;&#xA;१०.&lt;br&gt;&#xA;दिब्बं मन्दारवं पुप्फं, पदुमं पारिछत्तकम्।&lt;br&gt;&#xA;देवलोकाहरित्वान, सम्बुद्धमभिपूजयिं॥&lt;br&gt;&#xA;११.&lt;br&gt;&#xA;सोपि मं बुद्धो ब्याकासि, अत्थदस्सी महामुनि।&lt;br&gt;&#xA;‘‘अट्ठारसे कप्पसते, अयं बुद्धो भविस्सति॥&lt;br&gt;&#xA;१२.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१३.&lt;br&gt;&#xA;तस्सापि वचनं सुत्वा, हट्ठो [तुट्ठो (स्या॰ कं॰)] संविग्गमानसो।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१४.&lt;br&gt;&#xA;सोभणं नाम नगरं, सागरो नाम खत्तियो।&lt;br&gt;&#xA;सुदस्सना नाम जनिका, अत्थदस्सिस्स सत्थुनो॥&lt;br&gt;&#xA;१५.&lt;br&gt;&#xA;दसवस्ससहस्सानि, अगारं अज्झ सो वसि।&lt;br&gt;&#xA;अमरगिरि सुगिरि वाहना, तयो पासादमुत्तमा॥&lt;br&gt;&#xA;१६.&lt;br&gt;&#xA;तेत्तिंसञ्च सहस्सानि, नारियो समलङ्कता।&lt;br&gt;&#xA;विसाखा नाम नारी च, सेलो नामासि अत्रजो॥&lt;br&gt;&#xA;१७.&lt;br&gt;&#xA;निमित्ते चतुरो दिस्वा, अस्सयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;१८.&lt;br&gt;&#xA;ब्रह्मुना याचितो सन्तो, अत्थदस्सी महायसो।&lt;br&gt;&#xA;वत्ति चक्कं महावीरो, अनोमुय्याने नरासभो॥&lt;br&gt;&#xA;१९.&lt;br&gt;&#xA;सन्तो च उपसन्तो च, अहेसुं अग्गसावका।&lt;br&gt;&#xA;अभयो नामुपट्ठाको, अत्थदस्सिस्स सत्थुनो॥&lt;br&gt;&#xA;२०.&lt;br&gt;&#xA;धम्मा चेव सुधम्मा च, अहेसुं अग्गसाविका।&lt;br&gt;&#xA;बोधि तस्स भगवतो, चम्पकोति पवुच्चति॥&lt;br&gt;&#xA;२१.&lt;br&gt;&#xA;नकुलो च निसभो च, अहेसुं अग्गुपट्ठका।&lt;br&gt;&#xA;मकिला च सुनन्दा च, अहेसुं अग्गुपट्ठिका॥&lt;br&gt;&#xA;२२.&lt;br&gt;&#xA;सोपि बुद्धो असमसमो, असीतिहत्थमुग्गतो।&lt;br&gt;&#xA;सोभते सालराजाव, उळुराजाव पूरितो॥&lt;br&gt;&#xA;२३.&lt;br&gt;&#xA;तस्स पाकतिका रंसी, अनेकसतकोटियो।&lt;br&gt;&#xA;उद्धं अधो दस दिसा, फरन्ति योजनं सदा॥&lt;br&gt;&#xA;२४.&lt;br&gt;&#xA;सोपि बुद्धो नरासभो, सब्बसत्तुत्तमो मुनि।&lt;br&gt;&#xA;वस्ससतसहस्सानि, लोके अट्ठासि चक्खुमा॥&lt;br&gt;&#xA;२५.&lt;br&gt;&#xA;अतुलं दस्सेत्वा ओभासं, विरोचेत्वा सदेवके [अतुलं दस्सयित्वान, ओभासेत्वा सदेवके (सी॰ क॰)]।&lt;br&gt;&#xA;सोपि अनिच्चतं पत्तो, यथग्गुपादानसङ्खया॥&lt;br&gt;&#xA;२६.&lt;br&gt;&#xA;अत्थदस्सी जिनवरो, अनोमारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;अत्थदस्सिस्स भगवतो वंसो चुद्दसमो।&lt;/p&gt;</description>
    </item>
    <item>
      <title>१७. धम्मदस्सीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/17_dhammadassIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/17_dhammadassIbuddhavaMso/</guid>
      <description>&lt;p&gt;१७. धम्मदस्सीबुद्धवंसो&lt;br&gt;&#xA;१.&lt;br&gt;&#xA;तत्थेव मण्डकप्पम्हि, धम्मदस्सी महायसो।&lt;br&gt;&#xA;तमन्धकारं विधमित्वा, अतिरोचति सदेवके॥&lt;br&gt;&#xA;२.&lt;br&gt;&#xA;तस्सापि अतुलतेजस्स, धम्मचक्कप्पवत्तने।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;३.&lt;br&gt;&#xA;यदा बुद्धो धम्मदस्सी, विनेसि सञ्जयं इसिम्।&lt;br&gt;&#xA;तदा नवुतिकोटीनं, दुतियाभिसमयो अहु॥&lt;br&gt;&#xA;४.&lt;br&gt;&#xA;यदा सक्को उपागञ्छि, सपरिसो विनायकम्।&lt;br&gt;&#xA;तदा असीतिकोटीनं, ततियाभिसमयो अहु॥&lt;br&gt;&#xA;५.&lt;br&gt;&#xA;तस्सापि देवदेवस्स, सन्निपाता तयो अहुं [आसुं (सी॰ स्या॰)]।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;६.&lt;br&gt;&#xA;यदा बुद्धो धम्मदस्सी, सरणे वस्सं उपागमि।&lt;br&gt;&#xA;तदा कोटिसतसहस्सानं [कोटिसहस्सानं (सी॰ स्या॰ कं॰)], पठमो आसि समागमो॥&lt;br&gt;&#xA;७.&lt;br&gt;&#xA;पुनापरं यदा बुद्धो, देवतो एति मानुसम्।&lt;br&gt;&#xA;तदापि सतकोटीनं, दुतियो आसि समागमो॥&lt;br&gt;&#xA;८.&lt;br&gt;&#xA;पुनापरं यदा बुद्धो, पकासेसि धुते गुणे।&lt;br&gt;&#xA;तदा असीतिकोटीनं, ततियो आसि समागमो॥&lt;br&gt;&#xA;९.&lt;br&gt;&#xA;अहं तेन समयेन, सक्को आसिं पुरिन्ददो।&lt;br&gt;&#xA;दिब्बेन गन्धमालेन, तुरियेनाभिपूजयिं॥&lt;br&gt;&#xA;१०.&lt;br&gt;&#xA;सोपि मं बुद्धो ब्याकासि, देवमज्झे निसीदिय।&lt;br&gt;&#xA;‘‘अट्ठारसे कप्पसते, अयं बुद्धो भविस्सति॥&lt;br&gt;&#xA;११.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१२.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१३.&lt;br&gt;&#xA;सरणं नाम नगरं, सरणो नाम खत्तियो।&lt;br&gt;&#xA;सुनन्दा नाम जनिका, धम्मदस्सिस्स सत्थुनो॥&lt;br&gt;&#xA;१४.&lt;br&gt;&#xA;अट्ठवस्ससहस्सानि , अगारं अज्झ सो वसि।&lt;br&gt;&#xA;अरजो विरजो सुदस्सनो, तयो पासादमुत्तमा॥&lt;br&gt;&#xA;१५.&lt;br&gt;&#xA;तिचत्तारीससहस्सानि [चत्तालीससहस्सानि (स्या॰ कं॰)], नारियो समलङ्कता।&lt;br&gt;&#xA;विचिकोळि नाम नारी, अत्रजो पुञ्ञवड्ढनो॥&lt;br&gt;&#xA;१६.&lt;br&gt;&#xA;निमित्ते चतुरो दिस्वा, पासादेनाभिनिक्खमि।&lt;br&gt;&#xA;सत्ताहं पधानचारं, अचरी पुरिसुत्तमो॥&lt;br&gt;&#xA;१७.&lt;br&gt;&#xA;ब्रह्मुना याचितो सन्तो, धम्मदस्सी नरासभो।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;१८.&lt;br&gt;&#xA;पदुमो फुस्सदेवो च, अहेसुं अग्गसावका।&lt;br&gt;&#xA;सुनेत्तो [सुदत्तो (स्या॰ कं॰)] नामुपट्ठाको, धम्मदस्सिस्स सत्थुनो॥&lt;br&gt;&#xA;१९.&lt;br&gt;&#xA;खेमा च सच्चनामा च, अहेसुं अग्गसाविका।&lt;br&gt;&#xA;बोधि तस्स भगवतो, बिम्बिजालोति वुच्चति॥&lt;br&gt;&#xA;२०.&lt;br&gt;&#xA;सुभद्दो कटिस्सहो चेव, अहेसुं अग्गुपट्ठका।&lt;br&gt;&#xA;साळिया [सालिसा (स्या॰ कं॰)] च कळिया च, अहेसुं अग्गुपट्ठिका॥&lt;br&gt;&#xA;२१.&lt;br&gt;&#xA;सोपि बुद्धो असमसमो, असीतिहत्थमुग्गतो।&lt;br&gt;&#xA;अतिरोचति तेजेन, दससहस्सिम्हि धातुया॥&lt;br&gt;&#xA;२२.&lt;br&gt;&#xA;सुफुल्लो सालराजाव, विज्जूव गगने यथा।&lt;br&gt;&#xA;मज्झन्हिकेव सूरियो, एवं सो उपसोभथ॥&lt;br&gt;&#xA;२३.&lt;br&gt;&#xA;तस्सापि अतुलतेजस्स, समकं आसि जीवितम्।&lt;br&gt;&#xA;वस्ससतसहस्सानि, लोके अट्ठासि चक्खुमा॥&lt;br&gt;&#xA;२४.&lt;br&gt;&#xA;ओभासं दस्सयित्वान, विमलं कत्वान सासनम्।&lt;br&gt;&#xA;चवि चन्दोव गगने, निब्बुतो सो ससावको॥&lt;br&gt;&#xA;२५.&lt;br&gt;&#xA;धम्मदस्सी महावीरो, सालारामम्हि निब्बुतो।&lt;br&gt;&#xA;तत्थेवस्स थूपवरो, तीणियोजनमुग्गतोति॥&lt;br&gt;&#xA;धम्मदस्सिस्स भगवतो वंसो पन्नरसमो।&lt;/p&gt;</description>
    </item>
    <item>
      <title>१८. सिद्धत्थबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/18_siddhatthabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/18_siddhatthabuddhavaMso/</guid>
      <description>&lt;p&gt;१८. सिद्धत्थबुद्धवंसो&lt;br&gt;&#xA;१.&lt;br&gt;&#xA;धम्मदस्सिस्स अपरेन, सिद्धत्थो नाम नायको।&lt;br&gt;&#xA;निहनित्वा तमं सब्बं, सूरियो अब्भुग्गतो यथा॥&lt;br&gt;&#xA;२.&lt;br&gt;&#xA;सोपि पत्वान सम्बोधिं, सन्तारेन्तो सदेवकम्।&lt;br&gt;&#xA;अभिवस्सि धम्ममेघेन, निब्बापेन्तो सदेवकं॥&lt;br&gt;&#xA;३.&lt;br&gt;&#xA;तस्सापि अतुलतेजस्स, अहेसुं अभिसमया तयो।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;पुनापरं भीमरथे [हिमरट्ठे (क॰)], यदा आहनि दुन्दुभिम्।&lt;br&gt;&#xA;तदा नवुतिकोटीनं, दुतियाभिसमयो अहु॥&lt;br&gt;&#xA;५.&lt;br&gt;&#xA;यदा बुद्धो धम्मं देसेसि, वेभारे सो पुरुत्तमे।&lt;br&gt;&#xA;तदा नवुतिकोटीनं, ततियाभिसमयो अहु॥&lt;br&gt;&#xA;६.&lt;br&gt;&#xA;सन्निपाता तयो आसुं, तस्मिम्पि द्विपदुत्तमे।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;७.&lt;br&gt;&#xA;कोटिसतानं नवुतीनं [नवुतिया (स्या॰ कं॰)], असीतियापि च कोटिनम्।&lt;br&gt;&#xA;एते आसुं तयो ठाना, विमलानं समागमे॥&lt;br&gt;&#xA;८.&lt;br&gt;&#xA;अहं तेन समयेन, मङ्गलो नाम तापसो।&lt;br&gt;&#xA;उग्गतेजो दुप्पसहो, अभिञ्ञाबलसमाहितो॥&lt;br&gt;&#xA;९.&lt;br&gt;&#xA;जम्बुतो फलमानेत्वा [फलमाहत्वा (सी॰ स्या॰)] सिद्धत्थस्स अदासहम्।&lt;br&gt;&#xA;पटिग्गहेत्वा सम्बुद्धो, इदं वचनमब्रवि॥&lt;br&gt;&#xA;१०.&lt;br&gt;&#xA;‘‘पस्सथ इमं तापसं, जटिलं उग्गतापनम्।&lt;br&gt;&#xA;चतुन्नवुतितो कप्पे, अयं बुद्धो भविस्सति॥&lt;br&gt;&#xA;११.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१२.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१३.&lt;br&gt;&#xA;वेभारं नाम नगरं, उदेनो नाम खत्तियो।&lt;br&gt;&#xA;सुफस्सा नाम जनिका, सिद्धत्थस्स महेसिनो॥&lt;br&gt;&#xA;१४.&lt;br&gt;&#xA;दसवस्ससहस्सानि , अगारं अज्झ सो वसि।&lt;br&gt;&#xA;कोकासुप्पलकोकनदा, तयो पासादमुत्तमा॥&lt;br&gt;&#xA;१५.&lt;br&gt;&#xA;तिसोळससहस्सानि, नारियो समलङ्कता।&lt;br&gt;&#xA;सोमनस्सा नाम सा नारी, अनुपमो नाम अत्रजो॥&lt;br&gt;&#xA;१६.&lt;br&gt;&#xA;निमित्ते चतुरो दिस्वा, सिविकायाभिनिक्खमि।&lt;br&gt;&#xA;अनूनदसमासानि, पधानं पदही जिनो॥&lt;br&gt;&#xA;१७.&lt;br&gt;&#xA;ब्रह्मुना याचितो सन्तो, सिद्धत्थो लोकनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;१८.&lt;br&gt;&#xA;सम्बलो च सुमित्तो च, अहेसुं अग्गसावका।&lt;br&gt;&#xA;रेवतो नामुपट्ठाको, सिद्धत्थस्स महेसिनो॥&lt;br&gt;&#xA;१९.&lt;br&gt;&#xA;सीवला च सुरामा च, अहेसुं अग्गसाविका।&lt;br&gt;&#xA;बोधि तस्स भगवतो, कणिकारोति वुच्चति॥&lt;br&gt;&#xA;२०.&lt;br&gt;&#xA;सुप्पियो च समुद्दो च, अहेसुं अग्गुपट्ठका।&lt;br&gt;&#xA;रम्मा चेव सुरम्मा च, अहेसुं अग्गुपट्ठिका॥&lt;br&gt;&#xA;२१.&lt;br&gt;&#xA;सो बुद्धो सट्ठिरतनं, अहोसि नभमुग्गतो।&lt;br&gt;&#xA;कञ्चनग्घियसङ्कासो, दससहस्सी विरोचति॥&lt;br&gt;&#xA;२२.&lt;br&gt;&#xA;सोपि बुद्धो असमसमो, अतुलो अप्पटिपुग्गलो।&lt;br&gt;&#xA;वस्ससतसहस्सानि, लोके अट्ठासि चक्खुमा॥&lt;br&gt;&#xA;२३.&lt;br&gt;&#xA;विपुलं पभं दस्सयित्वा, पुप्फापेत्वान सावके।&lt;br&gt;&#xA;विलासेत्वा समापत्या, निब्बुतो सो ससावको॥&lt;br&gt;&#xA;२४.&lt;br&gt;&#xA;सिद्धत्थो मुनिवरो बुद्धो, अनोमारामम्हि निब्बुतो।&lt;br&gt;&#xA;तत्थेवस्स थूपवरो, चतुयोजनमुग्गतोति॥&lt;br&gt;&#xA;सिद्धत्थस्स भगवतो वंसो सोळसमो।&lt;/p&gt;</description>
    </item>
    <item>
      <title>१९. तिस्सबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/19_tissabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/19_tissabuddhavaMso/</guid>
      <description>&lt;p&gt;१९. तिस्सबुद्धवंसो&lt;br&gt;&#xA;१.&lt;br&gt;&#xA;सिद्धत्थस्स अपरेन, असमो अप्पटिपुग्गलो।&lt;br&gt;&#xA;अनन्ततेजो अमितयसो, तिस्सो लोकग्गनायको॥&lt;br&gt;&#xA;२.&lt;br&gt;&#xA;तमन्धकारं विधमित्वा, ओभासेत्वा सदेवकम्।&lt;br&gt;&#xA;अनुकम्पको महावीरो, लोके उप्पज्जि चक्खुमा॥&lt;br&gt;&#xA;३.&lt;br&gt;&#xA;तस्सापि अतुला इद्धि, अतुलं सीलं समाधि च।&lt;br&gt;&#xA;सब्बत्थ पारमिं गन्त्वा, धम्मचक्कं पवत्तयि॥&lt;br&gt;&#xA;४.&lt;br&gt;&#xA;सो बुद्धो दससहस्सिम्हि, विञ्ञापेसि गिरं सुचिम्।&lt;br&gt;&#xA;कोटिसतानि अभिसमिंसु, पठमे धम्मदेसने॥&lt;br&gt;&#xA;५.&lt;br&gt;&#xA;दुतियो नवुतिकोटीनं, ततियो सट्ठिकोटियो।&lt;br&gt;&#xA;बन्धनातो पमोचेसि, सत्ते [सम्पत्ते (क॰)] नरमरू तदा॥&lt;br&gt;&#xA;६.&lt;br&gt;&#xA;सन्निपाता तयो आसुं, तिस्से लोकग्गनायके।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;७.&lt;br&gt;&#xA;खीणासवसतसहस्सानं, पठमो आसि समागमो।&lt;br&gt;&#xA;नवुतिसतसहस्सानं, दुतियो आसि समागमो॥&lt;br&gt;&#xA;८.&lt;br&gt;&#xA;असीतिसतसहस्सानं , ततियो आसि समागमो।&lt;br&gt;&#xA;खीणासवानं विमलानं, पुप्फितानं विमुत्तिया॥&lt;br&gt;&#xA;९.&lt;br&gt;&#xA;अहं तेन समयेन, सुजातो नाम खत्तियो।&lt;br&gt;&#xA;महाभोगं छड्डयित्वा, पब्बजिं इसिपब्बजं॥&lt;br&gt;&#xA;१०.&lt;br&gt;&#xA;मयि पब्बजिते सन्ते, उप्पज्जि लोकनायको।&lt;br&gt;&#xA;बुद्धोति सद्दं सुत्वान, पीति मे उपपज्जथ॥&lt;br&gt;&#xA;११.&lt;br&gt;&#xA;दिब्बं मन्दारवं पुप्फं, पदुमं पारिछत्तकम्।&lt;br&gt;&#xA;उभो हत्थेहि पग्गय्ह, धुनमानो उपागमिं॥&lt;br&gt;&#xA;१२.&lt;br&gt;&#xA;चतुवण्णपरिवुतं, तिस्सं लोकग्गनायकम्।&lt;br&gt;&#xA;तमहं पुप्फं गहेत्वा, मत्थके धारयिं जिनं॥&lt;br&gt;&#xA;१३.&lt;br&gt;&#xA;सोपि मं बुद्धो ब्याकासि, जनमज्झे निसीदिय।&lt;br&gt;&#xA;‘‘द्वेनवुते इतो कप्पे, अयं बुद्धो भविस्सति॥&lt;br&gt;&#xA;१४.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;१५.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१६.&lt;br&gt;&#xA;खेमकं नाम नगरं, जनसन्धो नाम खत्तियो।&lt;br&gt;&#xA;पदुमा नाम जनिका, तिस्सस्स च महेसिनो॥&lt;br&gt;&#xA;१७.&lt;br&gt;&#xA;सत्तवस्ससहस्सानि, अगारं अज्झ सो वसि।&lt;br&gt;&#xA;गुहासेल नारिसय निसभा [कुमुदो नाळियो पदुमो (क॰)], तयो पासादमुत्तमा॥&lt;br&gt;&#xA;१८.&lt;br&gt;&#xA;समतिंससहस्सानि, नारियो समलङ्कता।&lt;br&gt;&#xA;सुभद्दानामिका नारी, आनन्दो नाम अत्रजो॥&lt;br&gt;&#xA;१९.&lt;br&gt;&#xA;निमित्ते चतुरो दिस्वा, अस्सयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;२०.&lt;br&gt;&#xA;ब्रह्मुना याचितो सन्तो, तिस्सो लोकग्गनायको।&lt;br&gt;&#xA;वत्ति चक्कं महावीरो, यसवतियमुत्तमे॥&lt;br&gt;&#xA;२१.&lt;br&gt;&#xA;ब्रह्मदेवो उदयो च, अहेसुं अग्गसावका।&lt;br&gt;&#xA;समङ्गो नामुपट्ठाको, तिस्सस्स च महेसिनो॥&lt;br&gt;&#xA;२२.&lt;br&gt;&#xA;फुस्सा चेव सुदत्ता च, अहेसुं अग्गसाविका।&lt;br&gt;&#xA;बोधि तस्स भगवतो, असनोति पवुच्चति॥&lt;br&gt;&#xA;२३.&lt;br&gt;&#xA;सम्बलो च सिरिमा चेव, अहेसुं अग्गुपट्ठका।&lt;br&gt;&#xA;किसागोतमी उपसेना, अहेसुं अग्गुपट्ठिका॥&lt;br&gt;&#xA;२४.&lt;br&gt;&#xA;सो बुद्धो सट्ठिरतनो, अहु उच्चत्तने जिनो।&lt;br&gt;&#xA;अनूपमो असदिसो, हिमवा विय दिस्सति॥&lt;br&gt;&#xA;२५.&lt;br&gt;&#xA;तस्सापि अतुलतेजस्स, आयु आसि अनुत्तरो।&lt;br&gt;&#xA;वस्ससतसहस्सानि, लोके अट्ठासि चक्खुमा॥&lt;br&gt;&#xA;२६.&lt;br&gt;&#xA;उत्तमं पवरं सेट्ठं, अनुभोत्वा महायसम्।&lt;br&gt;&#xA;जलित्वा अग्गिक्खन्धोव, निब्बुतो सो ससावको॥&lt;br&gt;&#xA;२७.&lt;br&gt;&#xA;वलाहकोव अनिलेन, सूरियेन विय उस्सवो।&lt;br&gt;&#xA;अन्धकारोव पदीपेन, निब्बुतो सो ससावको॥&lt;br&gt;&#xA;२८.&lt;br&gt;&#xA;तिस्सो जिनवरो बुद्धो, नन्दारामम्हि निब्बुतो।&lt;br&gt;&#xA;तत्थेवस्स जिनथूपो, तीणियोजनमुग्गतोति॥&lt;br&gt;&#xA;तिस्सस्स भगवतो वंसो सत्तरसमो।&lt;/p&gt;</description>
    </item>
    <item>
      <title>२०. फुस्सबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/20_phussabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/20_phussabuddhavaMso/</guid>
      <description>&lt;p&gt;२०. फुस्सबुद्धवंसो&lt;br&gt;&#xA;१.&lt;br&gt;&#xA;तत्थेव मण्डकप्पम्हि, अहु सत्था अनुत्तरो।&lt;br&gt;&#xA;अनुपमो असमसमो, फुस्सो लोकग्गनायको॥&lt;br&gt;&#xA;२.&lt;br&gt;&#xA;सोपि सब्बं तमं हन्त्वा, विजटेत्वा महाजटम्।&lt;br&gt;&#xA;सदेवकं तप्पयन्तो, अभिवस्सि अमतम्बुना॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, फुस्से नक्खत्तमङ्गले।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;नवुतिसतसहस्सानं , दुतियाभिसमयो अहु।&lt;br&gt;&#xA;असीतिसतसहस्सानं, ततियाभिसमयो अहु॥&lt;br&gt;&#xA;५.&lt;br&gt;&#xA;सन्निपाता तयो आसुं, फुस्सस्सापि महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;६.&lt;br&gt;&#xA;सट्ठिसतसहस्सानं , पठमो आसि समागमो।&lt;br&gt;&#xA;पञ्ञाससतसहस्सानं, दुतियो आसि समागमो॥&lt;br&gt;&#xA;७.&lt;br&gt;&#xA;चत्तारीससतसहस्सानं, ततियो आसि समागमो।&lt;br&gt;&#xA;अनुपादा विमुत्तानं, वोच्छिन्नपटिसन्धिनं॥&lt;br&gt;&#xA;८.&lt;br&gt;&#xA;अहं तेन समयेन, विजितावी नाम खत्तियो।&lt;br&gt;&#xA;छड्डयित्वा महारज्जं, पब्बजिं तस्स सन्तिके॥&lt;br&gt;&#xA;९.&lt;br&gt;&#xA;सोपि मं बुद्धो ब्याकासि, फुस्सो लोकग्गनायको।&lt;br&gt;&#xA;‘‘द्वेनवुते इतो कप्पे, अयं बुद्धो भविस्सति॥&lt;br&gt;&#xA;१०.&lt;br&gt;&#xA;‘‘पधानं पदहित्वान…पे॰… हेस्साम सम्मुखा इमं’’॥&lt;br&gt;&#xA;११.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१२.&lt;br&gt;&#xA;सुत्तन्तं विनयञ्चापि, नवङ्गं सत्थुसासनम्।&lt;br&gt;&#xA;सब्बं परियापुणित्वा, सोभयिं जिनसासनं॥&lt;br&gt;&#xA;१३.&lt;br&gt;&#xA;तत्थप्पमत्तो विहरन्तो, ब्रह्मं भावेत्व भावनम्।&lt;br&gt;&#xA;अभिञ्ञासु पारमिं गन्त्वा, ब्रह्मलोकमगञ्छहं॥&lt;br&gt;&#xA;१४.&lt;br&gt;&#xA;कासिकं नाम नगरं, जयसेनो नाम खत्तियो।&lt;br&gt;&#xA;सिरिमा नाम जनिका, फुस्सस्सापि महेसिनो॥&lt;br&gt;&#xA;१५.&lt;br&gt;&#xA;नववस्ससहस्सानि, अगारं अज्झ सो वसि।&lt;br&gt;&#xA;गरुळपक्ख हंस सुवण्णभारा, तयो पासादमुत्तमा॥&lt;br&gt;&#xA;१६.&lt;br&gt;&#xA;तिंसइत्थिसहस्सानि, नारियो समलङ्कता।&lt;br&gt;&#xA;किसागोतमी नाम नारी, अनूपमो नाम अत्रजो॥&lt;br&gt;&#xA;१७.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;छमासं पधानचारं, अचरी पुरिसुत्तमो॥&lt;br&gt;&#xA;१८.&lt;br&gt;&#xA;ब्रह्मुना याचितो सन्तो, फुस्सो लोकग्गनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;१९.&lt;br&gt;&#xA;सुरक्खितो धम्मसेनो, अहेसुं अग्गसावका।&lt;br&gt;&#xA;सभियो नामुपट्ठाको, फुस्सस्सापि महेसिनो॥&lt;br&gt;&#xA;२०.&lt;br&gt;&#xA;चाला च उपचाला च, अहेसुं अग्गसाविका।&lt;br&gt;&#xA;बोधि तस्स भगवतो, आमण्डोति पवुच्चति॥&lt;br&gt;&#xA;२१.&lt;br&gt;&#xA;धनञ्चयो विसाखो च, अहेसुं अग्गुपट्ठका।&lt;br&gt;&#xA;पदुमा चेव नागा च, अहेसुं अग्गुपट्ठिका॥&lt;br&gt;&#xA;२२.&lt;br&gt;&#xA;अट्ठपण्णासरतनं , सोपि अच्चुग्गतो मुनि।&lt;br&gt;&#xA;सोभते सतरंसीव, उळुराजाव पूरितो॥&lt;br&gt;&#xA;२३.&lt;br&gt;&#xA;नवुतिवस्ससहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२४.&lt;br&gt;&#xA;ओवदित्वा बहू सत्ते, सन्तारेत्वा बहू जने।&lt;br&gt;&#xA;सोपि सत्था अतुलयसो, निब्बुतो सो ससावको॥&lt;br&gt;&#xA;२५.&lt;br&gt;&#xA;फुस्सो जिनवरो सत्था, सेनारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;फुस्सस्स भगवतो वंसो अट्ठारसमो।&lt;/p&gt;</description>
    </item>
    <item>
      <title>२१. विपस्सीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/21_vipassIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/21_vipassIbuddhavaMso/</guid>
      <description>&lt;p&gt;२१. विपस्सीबुद्धवंसो&lt;br&gt;&#xA;१.&lt;br&gt;&#xA;फुस्सस्स च अपरेन, सम्बुद्धो द्विपदुत्तमो।&lt;br&gt;&#xA;विपस्सी नाम नामेन, लोके उप्पज्जि चक्खुमा॥&lt;br&gt;&#xA;२.&lt;br&gt;&#xA;अविज्जं सब्बं पदालेत्वा, पत्तो सम्बोधिमुत्तमम्।&lt;br&gt;&#xA;धम्मचक्कं पवत्तेतुं, पक्कामि बन्धुमतीपुरं॥&lt;br&gt;&#xA;३.&lt;br&gt;&#xA;धम्मचक्कं पवत्तेत्वा, उभो बोधेसि नायको।&lt;br&gt;&#xA;गणनाय न वत्तब्बो, पठमाभिसमयो अहु॥&lt;br&gt;&#xA;४.&lt;br&gt;&#xA;पुनापरं अमितयसो, तत्थ सच्चं पकासयि।&lt;br&gt;&#xA;चतुरासीतिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;चतुरासीतिसहस्सानि , सम्बुद्धं अनुपब्बजुम्।&lt;br&gt;&#xA;तेसमारामपत्तानं, धम्मं देसेसि चक्खुमा॥&lt;br&gt;&#xA;६.&lt;br&gt;&#xA;सब्बाकारेन भासतो, सुत्वा उपनिसादिनो [उपनिस्सा जिनो (स्या॰ कं॰)]।&lt;br&gt;&#xA;तेपि धम्मवरं गन्त्वा, ततियाभिसमयो अहु॥&lt;br&gt;&#xA;७.&lt;br&gt;&#xA;सन्निपाता तयो आसुं, विपस्सिस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;अट्ठसट्ठिसतसहस्सानं, पठमो आसि समागमो।&lt;br&gt;&#xA;भिक्खुसतसहस्सानं, दुतियो आसि समागमो॥&lt;br&gt;&#xA;९.&lt;br&gt;&#xA;असीतिभिक्खुसहस्सानं, ततियो आसि समागमो।&lt;br&gt;&#xA;तत्थ भिक्खुगणमज्झे, सम्बुद्धो अतिरोचति॥&lt;br&gt;&#xA;१०.&lt;br&gt;&#xA;अहं तेन समयेन, नागराजा महिद्धिको।&lt;br&gt;&#xA;अतुलो नाम नामेन, पुञ्ञवन्तो जुतिन्धरो॥&lt;br&gt;&#xA;११.&lt;br&gt;&#xA;नेकानं नागकोटीनं, परिवारेत्वानहं तदा।&lt;br&gt;&#xA;वज्जन्तो दिब्बतुरियेहि, लोकजेट्ठं उपागमिं॥&lt;br&gt;&#xA;१२.&lt;br&gt;&#xA;उपसङ्कमित्वा सम्बुद्धं, विपस्सिं लोकनायकम्।&lt;br&gt;&#xA;मणिमुत्तरतनखचितं, सब्बाभरणविभूसितम्।&lt;br&gt;&#xA;निमन्तेत्वा धम्मराजस्स, सुवण्णपीठमदासहं॥&lt;br&gt;&#xA;१३.&lt;br&gt;&#xA;सोपि मं बुद्धो ब्याकासि, सङ्घमज्झे निसीदिय।&lt;br&gt;&#xA;‘‘एकनवुतितो कप्पे, अयं बुद्धो भविस्सति॥&lt;br&gt;&#xA;१४.&lt;br&gt;&#xA;‘‘अहु कपिलव्हया रम्मा, निक्खमित्वा तथागतो।&lt;br&gt;&#xA;पधानं पदहित्वान, कत्वा दुक्करकारिकं॥&lt;br&gt;&#xA;१५.&lt;br&gt;&#xA;‘‘अजपालरुक्खमूलस्मिं , निसीदित्वा तथागतो।&lt;br&gt;&#xA;तत्थ पायासं पग्गय्ह, नेरञ्जरमुपेहिति॥&lt;br&gt;&#xA;१६.&lt;br&gt;&#xA;‘‘नेरञ्जराय तीरम्हि, पायासं अद सो जिनो।&lt;br&gt;&#xA;पटियत्तवरमग्गेन, बोधिमूलमुपेहिति॥&lt;br&gt;&#xA;१७.&lt;br&gt;&#xA;‘‘ततो पदक्खिणं कत्वा, बोधिमण्डं अनुत्तरो।&lt;br&gt;&#xA;अस्सत्थमूले सम्बोधिं, बुज्झिस्सति महायसो॥&lt;br&gt;&#xA;१८.&lt;br&gt;&#xA;‘‘इमस्स जनिका माता, माया नाम भविस्सति।&lt;br&gt;&#xA;पिता सुद्धोदनो नाम, अयं हेस्सति गोतमो॥&lt;br&gt;&#xA;१९.&lt;br&gt;&#xA;‘‘अनासवा वीतरागा, सन्तचित्ता समाहिता।&lt;br&gt;&#xA;कोलितो उपतिस्सो च, अग्गा हेस्सन्ति सावका।&lt;br&gt;&#xA;आनन्दो नामुपट्ठाको, उपट्ठिस्सतिमं जिनं॥&lt;br&gt;&#xA;२०.&lt;br&gt;&#xA;‘‘खेमा उप्पलवण्णा च, अग्गा हेस्सन्ति साविका।&lt;br&gt;&#xA;अनासवा वीतरागा, सन्तचित्ता समाहिता।&lt;br&gt;&#xA;बोधि तस्स भगवतो, अस्सत्थोति पवुच्चति॥&lt;br&gt;&#xA;२१.&lt;br&gt;&#xA;‘‘चित्तो च हत्थाळवको, अग्गा हेस्सन्तुपट्ठका।&lt;br&gt;&#xA;नन्दमाता च उत्तरा, अग्गा हेस्सन्तुपट्ठिका।&lt;br&gt;&#xA;आयु वस्ससतं तस्स, गोतमस्स यसस्सिनो॥&lt;br&gt;&#xA;२२.&lt;br&gt;&#xA;‘‘इदं सुत्वान वचनं…पे॰… हेस्साम सम्मुखा इमं’’॥&lt;br&gt;&#xA;२३.&lt;br&gt;&#xA;तस्साहं वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;२४.&lt;br&gt;&#xA;नगरं बन्धुमती नाम, बन्धुमा नाम खत्तियो।&lt;br&gt;&#xA;माता बन्धुमती नाम, विपस्सिस्स महेसिनो॥&lt;br&gt;&#xA;२५.&lt;br&gt;&#xA;अट्ठवस्ससहस्सानि, अगारं अज्झ सो वसि।&lt;br&gt;&#xA;नन्दो सुनन्दो सिरिमा, तयो पासादमुत्तमा॥&lt;br&gt;&#xA;२६.&lt;br&gt;&#xA;तिचत्तारीससहस्सानि, नारियो समलङ्कता।&lt;br&gt;&#xA;सुदस्सना नाम सा नारी, समवत्तक्खन्धो नाम अत्रजो॥&lt;br&gt;&#xA;२७.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;२८.&lt;br&gt;&#xA;ब्रह्मुना याचितो सन्तो, विपस्सी लोकनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;२९.&lt;br&gt;&#xA;खण्डो च तिस्सनामो च, अहेसुं अग्गसावका।&lt;br&gt;&#xA;असोको नामुपट्ठाको, विपस्सिस्स महेसिनो॥&lt;br&gt;&#xA;३०.&lt;br&gt;&#xA;चन्दा च चन्दमित्ता च, अहेसुं अग्गसाविका।&lt;br&gt;&#xA;बोधि तस्स भगवतो, पाटलीति पवुच्चति॥&lt;br&gt;&#xA;३१.&lt;br&gt;&#xA;पुनब्बसुमित्तो नागो च, अहेसुं अग्गुपट्ठका।&lt;br&gt;&#xA;सिरिमा उत्तरा चेव, अहेसुं अग्गुपट्ठिका॥&lt;br&gt;&#xA;३२.&lt;br&gt;&#xA;असीतिहत्थमुब्बेधो , विपस्सी लोकनायको।&lt;br&gt;&#xA;पभा निद्धावति तस्स, समन्ता सत्तयोजने॥&lt;br&gt;&#xA;३३.&lt;br&gt;&#xA;असीतिवस्ससहस्सानि, आयु बुद्धस्स तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;३४.&lt;br&gt;&#xA;बहुदेवमनुस्सानं, बन्धना परिमोचयि।&lt;br&gt;&#xA;मग्गामग्गञ्च आचिक्खि, अवसेसपुथुज्जने॥&lt;br&gt;&#xA;३५.&lt;br&gt;&#xA;आलोकं दस्सयित्वान, देसेत्वा अमतं पदम्।&lt;br&gt;&#xA;जलित्वा अग्गिक्खन्धोव, निब्बुतो सो ससावको॥&lt;br&gt;&#xA;३६.&lt;br&gt;&#xA;इद्धिवरं पुञ्ञवरं, लक्खणञ्च कुसुमितम्।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३७.&lt;br&gt;&#xA;विपस्सी जिनवरो बुद्धो, सुमित्तारामम्हि निब्बुतो।&lt;br&gt;&#xA;तत्थेवस्स थूपवरो, सत्तयोजनमुस्सितोति॥&lt;br&gt;&#xA;विपस्सिस्स भगवतो वंसो एकूनवीसतिमो।&lt;/p&gt;</description>
    </item>
    <item>
      <title>२२. सिखीबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/22_sikhIbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/22_sikhIbuddhavaMso/</guid>
      <description>&lt;p&gt;२२. सिखीबुद्धवंसो&lt;br&gt;&#xA;१.&lt;br&gt;&#xA;विपस्सिस्स अपरेन, सम्बुद्धो द्विपदुत्तमो।&lt;br&gt;&#xA;सिखिव्हयो आसि जिनो, असमो अप्पटिपुग्गलो॥&lt;br&gt;&#xA;२.&lt;br&gt;&#xA;मारसेनं पमद्दित्वा, पत्तो सम्बोधिमुत्तमम्।&lt;br&gt;&#xA;धम्मचक्कं पवत्तेसि, अनुकम्पाय पाणिनं॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, सिखिम्हि जिनपुङ्गवे [मुनिपुङ्गवे (सी॰)]।&lt;br&gt;&#xA;कोटिसतसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;अपरम्पि धम्मं देसेन्ते, गणसेट्ठे नरुत्तमे।&lt;br&gt;&#xA;नवुतिकोटिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;यमकपाटिहारियञ्च [यमकं पाटिहीरञ्च (सी॰)], दस्सयन्ते सदेवके।&lt;br&gt;&#xA;असीतिकोटिसहस्सानं, ततियाभिसमयो अहु॥&lt;br&gt;&#xA;६.&lt;br&gt;&#xA;सन्निपाता तयो आसुं, सिखिस्सापि महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;७.&lt;br&gt;&#xA;भिक्खुसतसहस्सानं, पठमो आसि समागमो।&lt;br&gt;&#xA;असीतिभिक्खुसहस्सानं, दुतियो आसि समागमो॥&lt;br&gt;&#xA;८.&lt;br&gt;&#xA;सत्ततिभिक्खुसहस्सानं, ततियो आसि समागमो।&lt;br&gt;&#xA;अनुपलित्तो पदुमंव, तोयम्हि सम्पवड्ढितं॥&lt;br&gt;&#xA;९.&lt;br&gt;&#xA;अहं तेन समयेन, अरिन्दमो नाम खत्तियो।&lt;br&gt;&#xA;सम्बुद्धप्पमुखं सङ्घं, अन्नपानेन तप्पयिं॥&lt;br&gt;&#xA;१०.&lt;br&gt;&#xA;बहुं दुस्सवरं दत्वा, दुस्सकोटिं अनप्पकम्।&lt;br&gt;&#xA;अलङ्कतं हत्थियानं, सम्बुद्धस्स अदासहं॥&lt;br&gt;&#xA;११.&lt;br&gt;&#xA;हत्थियानं निम्मिनित्वा, कप्पियं उपनामयिम्।&lt;br&gt;&#xA;पूरयिं मानसं मय्हं, निच्चं दळ्हमुपट्ठितं॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, सिखी लोकग्गनायको।&lt;br&gt;&#xA;‘‘एकतिंसे इतो कप्पे, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘अहु कपिलव्हया रम्मा…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्साहं वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१५.&lt;br&gt;&#xA;नगरं अरुणवती नाम, अरुणो नाम खत्तियो।&lt;br&gt;&#xA;पभावती नाम जनिका, सिखिस्सापि महेसिनो॥&lt;br&gt;&#xA;१६.&lt;br&gt;&#xA;सत्तवस्ससहस्सानि , अगारं अज्झ सो वसि।&lt;br&gt;&#xA;सुचन्दको गिरि वसभो [सुचन्दो गिरिवहनो (सी॰)], तयो पासादमुत्तमा॥&lt;br&gt;&#xA;१७.&lt;br&gt;&#xA;चतुवीससहस्सानि, नारियो समलङ्कता।&lt;br&gt;&#xA;सब्बकामा नाम नारी, अतुलो नाम अत्रजो॥&lt;br&gt;&#xA;१८.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;अट्ठमासं पधानचारं, अचरी पुरिसुत्तमो॥&lt;br&gt;&#xA;१९.&lt;br&gt;&#xA;ब्रह्मुना याचितो सन्तो, सिखी लोकग्गनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;२०.&lt;br&gt;&#xA;अभिभू सम्भवो चेव, अहेसुं अग्गसावका।&lt;br&gt;&#xA;खेमङ्करो नामुपट्ठाको, सिखिस्सापि महेसिनो॥&lt;br&gt;&#xA;२१.&lt;br&gt;&#xA;सखिला च पदुमा च, अहेसुं अग्गसाविका।&lt;br&gt;&#xA;बोधि तस्स भगवतो, पुण्डरीकोति वुच्चति॥&lt;br&gt;&#xA;२२.&lt;br&gt;&#xA;सिरिवड्ढो च नन्दो च, अहेसुं अग्गुपट्ठका।&lt;br&gt;&#xA;चित्ता चेव सुगुत्ता च, अहेसुं अग्गुपट्ठिका॥&lt;br&gt;&#xA;२३.&lt;br&gt;&#xA;उच्चत्तनेन सो बुद्धो, सत्ततिहत्थमुग्गतो।&lt;br&gt;&#xA;कञ्चनग्घियसङ्कासो, द्वत्तिंसवरलक्खणो॥&lt;br&gt;&#xA;२४.&lt;br&gt;&#xA;तस्सापि ब्यामप्पभा काया, दिवारत्तिं निरन्तरम्।&lt;br&gt;&#xA;दिसोदिसं निच्छरन्ति, तीणियोजनसो पभा॥&lt;br&gt;&#xA;२५.&lt;br&gt;&#xA;सत्ततिवस्ससहस्सानि, आयु तस्स महेसिनो।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२६.&lt;br&gt;&#xA;धम्ममेघं पवस्सेत्वा, तेमयित्वा सदेवके।&lt;br&gt;&#xA;खेमन्तं पापयित्वान, निब्बुतो सो ससावको॥&lt;br&gt;&#xA;२७.&lt;br&gt;&#xA;अनुब्यञ्जनसम्पन्नं, द्वत्तिंसवरलक्खणम्।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२८.&lt;br&gt;&#xA;सिखी मुनिवरो बुद्धो, अस्सारामम्हि निब्बुतो।&lt;br&gt;&#xA;तत्थेवस्स थूपवरो, तीणियोजनमुग्गतोति॥&lt;br&gt;&#xA;सिखिस्स भगवतो वंसो वीसतिमो।&lt;/p&gt;</description>
    </item>
    <item>
      <title>२३. वेस्सभूबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/23_vessabhUbuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/23_vessabhUbuddhavaMso/</guid>
      <description>&lt;p&gt;२३. वेस्सभूबुद्धवंसो&lt;br&gt;&#xA;१.&lt;br&gt;&#xA;तत्थेव मण्डकप्पम्हि, असमो अप्पटिपुग्गलो।&lt;br&gt;&#xA;वेस्सभू नाम नामेन, लोके उप्पज्जि नायको [सो जिनो (स्या॰ कं॰ क॰)]॥&lt;br&gt;&#xA;२.&lt;br&gt;&#xA;आदित्तं वत रागग्गि, तण्हानं विजितं तदा।&lt;br&gt;&#xA;नागोव बन्धनं छेत्वा, पत्तो सम्बोधिमुत्तमं॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, वेस्सभूलोकनायके।&lt;br&gt;&#xA;असीतिकोटिसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;पक्कन्ते चारिकं रट्ठे, लोकजेट्ठे नरासभे।&lt;br&gt;&#xA;सत्ततिकोटिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;महादिट्ठिं विनोदेन्तो, पाटिहेरं करोति सो।&lt;br&gt;&#xA;समागता नरमरू, दससहस्सी सदेवके॥&lt;br&gt;&#xA;६.&lt;br&gt;&#xA;महाअच्छरियं दिस्वा, अब्भुतं लोमहंसनम्।&lt;br&gt;&#xA;देवा चेव मनुस्सा च, बुज्झरे सट्ठिकोटियो॥&lt;br&gt;&#xA;७.&lt;br&gt;&#xA;सन्निपाता तयो आसुं, वेस्सभुस्स महेसिनो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;असीतिभिक्खुसहस्सानं, पठमो आसि समागमो।&lt;br&gt;&#xA;सत्ततिभिक्खुसहस्सानं, दुतियो आसि समागमो॥&lt;br&gt;&#xA;९.&lt;br&gt;&#xA;सट्ठिभिक्खुसहस्सानं , ततियो आसि समागमो।&lt;br&gt;&#xA;जरादिभयभीतानं, ओरसानं महेसिनो॥&lt;br&gt;&#xA;१०.&lt;br&gt;&#xA;अहं तेन समयेन, सुदस्सनो नाम खत्तियो।&lt;br&gt;&#xA;निमन्तेत्वा महावीरं, दानं दत्वा महारहम्।&lt;br&gt;&#xA;अन्नपानेन वत्थेन, ससङ्घं जिन पूजयिं॥&lt;br&gt;&#xA;११.&lt;br&gt;&#xA;तस्स बुद्धस्स असमस्स, चक्कं वत्तितमुत्तमम्।&lt;br&gt;&#xA;सुत्वान पणितं धम्मं, पब्बज्जमभिरोचयिं॥&lt;br&gt;&#xA;१२.&lt;br&gt;&#xA;महादानं पवत्तेत्वा, रत्तिन्दिवमतन्दितो।&lt;br&gt;&#xA;पब्बज्जं गुणसम्पन्नं, पब्बजिं जिनसन्तिके॥&lt;br&gt;&#xA;१३.&lt;br&gt;&#xA;आचारगुणसम्पन्नो, वत्तसीलसमाहितो।&lt;br&gt;&#xA;सब्बञ्ञुतं गवेसन्तो, रमामि जिनसासने॥&lt;br&gt;&#xA;१४.&lt;br&gt;&#xA;सद्धापीतिं उपगन्त्वा, बुद्धं वन्दामि सत्थरम्।&lt;br&gt;&#xA;पीति उप्पज्जति मय्हं, बोधियायेव कारणा॥&lt;br&gt;&#xA;१५.&lt;br&gt;&#xA;अनिवत्तमानसं ञत्वा, सम्बुद्धो एतदब्रवि।&lt;br&gt;&#xA;‘‘एकतिंसे इतो कप्पे, अयं बुद्धो भविस्सति॥&lt;br&gt;&#xA;१६.&lt;br&gt;&#xA;‘‘अहु कपिलव्हया रम्मा…पे॰… हेस्साम सम्मुखा इमं’’॥&lt;br&gt;&#xA;१७.&lt;br&gt;&#xA;तस्साहं वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१८.&lt;br&gt;&#xA;अनोमं नाम नगरं, सुप्पतीतो नाम खत्तियो।&lt;br&gt;&#xA;माता यसवती नाम, वेस्सभुस्स महेसिनो॥&lt;br&gt;&#xA;१९.&lt;br&gt;&#xA;छ च वस्ससहस्सानि, अगारं अज्झ सो वसि।&lt;br&gt;&#xA;रुचि सुरुचि रतिवड्ढनो, तयो पासादमुत्तमा॥&lt;br&gt;&#xA;२०.&lt;br&gt;&#xA;अनूनतिंससहस्सानि, नारियो समलङ्कता।&lt;br&gt;&#xA;सुचित्ता नाम सा नारी, सुप्पबुद्धो नाम अत्रजो॥&lt;br&gt;&#xA;२१.&lt;br&gt;&#xA;निमित्ते चतुरो दिस्वा, सिविकायाभिनिक्खमि।&lt;br&gt;&#xA;छमासं पधानचारं, अचरी पुरिसुत्तमो॥&lt;br&gt;&#xA;२२.&lt;br&gt;&#xA;ब्रह्मुना याचितो सन्तो, वेस्सभूलोकनायको।&lt;br&gt;&#xA;वत्ति चक्कं महावीरो, अरुणारामे नरुत्तमो॥&lt;br&gt;&#xA;२३.&lt;br&gt;&#xA;सोणो च उत्तरो चेव, अहेसुं अग्गसावका।&lt;br&gt;&#xA;उपसन्तो नामुपट्ठाको, वेस्सभुस्स महेसिनो॥&lt;br&gt;&#xA;२४.&lt;br&gt;&#xA;रामा [दामा (सी॰)] चेव समाला च, अहेसुं अग्गसाविका।&lt;br&gt;&#xA;बोधि तस्स भगवतो, महासालोति वुच्चति॥&lt;br&gt;&#xA;२५.&lt;br&gt;&#xA;सोत्थिको चेव रम्भो च, अहेसुं अग्गुपट्ठका।&lt;br&gt;&#xA;गोतमी सिरिमा चेव, अहेसुं अग्गुपट्ठिका॥&lt;br&gt;&#xA;२६.&lt;br&gt;&#xA;सट्ठिरतनमुब्बेधो, हेमयूपसमूपमो।&lt;br&gt;&#xA;काया निच्छरति रस्मि, रत्तिंव पब्बते सिखी॥&lt;br&gt;&#xA;२७.&lt;br&gt;&#xA;सट्ठिवस्ससहस्सानि, आयु तस्स महेसिनो।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२८.&lt;br&gt;&#xA;धम्मं वित्थारिकं कत्वा, विभजित्वा महाजनम्।&lt;br&gt;&#xA;धम्मनावं ठपेत्वान, निब्बुतो सो ससावको॥&lt;br&gt;&#xA;२९.&lt;br&gt;&#xA;दस्सनेय्यं सब्बजनं, विहारं इरियापथम्।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;३०.&lt;br&gt;&#xA;वेस्सभू जिनवरो सत्था, खेमारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;वेस्सभुस्स भगवतो वंसो एकवीसतिमो।&lt;/p&gt;</description>
    </item>
    <item>
      <title>२४. ककुसन्धबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/24_kakusandhabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/24_kakusandhabuddhavaMso/</guid>
      <description>&lt;p&gt;२४. ककुसन्धबुद्धवंसो&lt;br&gt;&#xA;१.&lt;br&gt;&#xA;वेस्सभुस्स अपरेन, सम्बुद्धो द्विपदुत्तमो।&lt;br&gt;&#xA;ककुसन्धो नाम नामेन, अप्पमेय्यो दुरासदो॥&lt;br&gt;&#xA;२.&lt;br&gt;&#xA;उग्घाटेत्वा सब्बभवं, चरियाय पारमिं गतो।&lt;br&gt;&#xA;सीहोव पञ्जरं भेत्वा, पत्तो सम्बोधिमुत्तमं॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, ककुसन्धे लोकनायके।&lt;br&gt;&#xA;चत्तारीसकोटिसहस्सानं, धम्माभिसमयो अहु॥&lt;br&gt;&#xA;४.&lt;br&gt;&#xA;अन्तलिक्खम्हि आकासे, यमकं कत्वा विकुब्बनम्।&lt;br&gt;&#xA;तिंसकोटिसहस्सानं, बोधेसि देवमानुसे॥&lt;br&gt;&#xA;५.&lt;br&gt;&#xA;नरदेवस्स यक्खस्स, चतुसच्चप्पकासने।&lt;br&gt;&#xA;धम्माभिसमयो तस्स, गणनातो असङ्खियो॥&lt;br&gt;&#xA;६.&lt;br&gt;&#xA;ककुसन्धस्स भगवतो, एको आसि समागमो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;७.&lt;br&gt;&#xA;चत्तालीससहस्सानं, तदा आसि समागमो।&lt;br&gt;&#xA;दन्तभूमिमनुप्पत्तानं, आसवारिगणक्खया॥&lt;br&gt;&#xA;८.&lt;br&gt;&#xA;अहं तेन समयेन, खेमो नामासि खत्तियो।&lt;br&gt;&#xA;तथागते जिनपुत्ते, दानं दत्वा अनप्पकं॥&lt;br&gt;&#xA;९.&lt;br&gt;&#xA;पत्तञ्च चीवरं दत्वा, अञ्जनं मधुलट्ठिकम्।&lt;br&gt;&#xA;इमेतं पत्थितं सब्बं, पटियादेमि वरं वरं॥&lt;br&gt;&#xA;१०.&lt;br&gt;&#xA;सोपि मं बुद्धो ब्याकासि, ककुसन्धो विनायको।&lt;br&gt;&#xA;‘‘इमम्हि भद्दके कप्पे, अयं बुद्धो भविस्सति॥&lt;br&gt;&#xA;११.&lt;br&gt;&#xA;‘‘अहु कपिलव्हया रम्मा…पे॰… हेस्साम सम्मुखा इमं’’॥&lt;br&gt;&#xA;१२.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१३.&lt;br&gt;&#xA;नगरं खेमावती नाम, खेमो नामासहं तदा।&lt;br&gt;&#xA;सब्बञ्ञुतं गवेसन्तो, पब्बजिं तस्स सन्तिके॥&lt;br&gt;&#xA;१४.&lt;br&gt;&#xA;ब्राह्मणो अग्गिदत्तो च, आसि बुद्धस्स सो पिता।&lt;br&gt;&#xA;विसाखा नाम जनिका, ककुसन्धस्स सत्थुनो॥&lt;br&gt;&#xA;१५.&lt;br&gt;&#xA;वसते तत्थ खेमे पुरे, सम्बुद्धस्स महाकुलम्।&lt;br&gt;&#xA;नरानं पवरं सेट्ठं, जातिमन्तं महायसं॥&lt;br&gt;&#xA;१६.&lt;br&gt;&#xA;चतुवस्ससहस्सानि, अगारं अज्झ सो वसि।&lt;br&gt;&#xA;काम -कामवण्ण-कामसुद्धिनामा [सुचि सुरुचि रतिवद्धननामका (सी॰)], तयो पासादमुत्तमा॥&lt;br&gt;&#xA;१७.&lt;br&gt;&#xA;समतिंससहस्सानि , नारियो समलङ्कता।&lt;br&gt;&#xA;रोचिनी नाम सा नारी, उत्तरो नाम अत्रजो॥&lt;br&gt;&#xA;१८.&lt;br&gt;&#xA;निमित्ते चतुरो दिस्वा, रथयानेन निक्खमि।&lt;br&gt;&#xA;अनूनअट्ठमासानि, पधानं पदही जिनो॥&lt;br&gt;&#xA;१९.&lt;br&gt;&#xA;ब्रह्मुना याचितो सन्तो, ककुसन्धो विनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;२०.&lt;br&gt;&#xA;विधुरो च सञ्जीवो च, अहेसुं अग्गसावका।&lt;br&gt;&#xA;बुद्धिजो नामुपट्ठाको, ककुसन्धस्स सत्थुनो॥&lt;br&gt;&#xA;२१.&lt;br&gt;&#xA;सामा च चम्पानामा च, अहेसुं अग्गसाविका।&lt;br&gt;&#xA;बोधि तस्स भगवतो, सिरीसोति पवुच्चति॥&lt;br&gt;&#xA;२२.&lt;br&gt;&#xA;अच्चुतो च सुमनो च, अहेसुं अग्गुपट्ठका।&lt;br&gt;&#xA;नन्दा चेव सुनन्दा च, अहेसुं अग्गुपट्ठिका॥&lt;br&gt;&#xA;२३.&lt;br&gt;&#xA;चत्तालीसरतनानि , अच्चुग्गतो महामुनि।&lt;br&gt;&#xA;कनकप्पभा निच्छरति, समन्ता दसयोजनं॥&lt;br&gt;&#xA;२४.&lt;br&gt;&#xA;चत्तालीसवस्ससहस्सानि, आयु तस्स महेसिनो।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२५.&lt;br&gt;&#xA;धम्मापणं पसारेत्वा, नरनारीनं सदेवके।&lt;br&gt;&#xA;नदित्वा सीहनादंव, निब्बुतो सो ससावको॥&lt;br&gt;&#xA;२६.&lt;br&gt;&#xA;अट्ठङ्गवचनसम्पन्नो, अच्छिद्दानि निरन्तरम्।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२७.&lt;br&gt;&#xA;ककुसन्धो जिनवरो, खेमारामम्हि निब्बुतो।&lt;br&gt;&#xA;तत्थेवस्स थूपवरो, गावुतं नभमुग्गतोति॥&lt;br&gt;&#xA;ककुसन्धस्स भगवतो वंसो द्वावीसतिमो।&lt;/p&gt;</description>
    </item>
    <item>
      <title>२५. कोणागमनबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/25_koNAgamanabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/25_koNAgamanabuddhavaMso/</guid>
      <description>&lt;p&gt;२५. कोणागमनबुद्धवंसो&lt;br&gt;&#xA;१.&lt;br&gt;&#xA;ककुसन्धस्स अपरेन, सम्बुद्धो द्विपदुत्तमो।&lt;br&gt;&#xA;कोणागमनो नाम जिनो, लोकजेट्ठो नरासभो॥&lt;br&gt;&#xA;२.&lt;br&gt;&#xA;दसधम्मे पूरयित्वान, कन्तारं समतिक्कमि।&lt;br&gt;&#xA;पवाहिय मलं सब्बं, पत्तो सम्बोधिमुत्तमं॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, कोणागमननायके।&lt;br&gt;&#xA;तिंसकोटिसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;पाटिहीरं करोन्ते च, परवादप्पमद्दने।&lt;br&gt;&#xA;वीसतिकोटिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;ततो विकुब्बनं कत्वा, जिनो देवपुरं गतो।&lt;br&gt;&#xA;वसते तत्थ सम्बुद्धो, सिलाय पण्डुकम्बले॥&lt;br&gt;&#xA;६.&lt;br&gt;&#xA;पकरणे सत्त देसेन्तो, वस्सं वसति सो मुनि।&lt;br&gt;&#xA;दसकोटिसहस्सानं, ततियाभिसमयो अहु॥&lt;br&gt;&#xA;७.&lt;br&gt;&#xA;तस्सापि देवदेवस्स, एको आसि समागमो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;८.&lt;br&gt;&#xA;तिंसभिक्खुसहस्सानं , तदा आसि समागमो।&lt;br&gt;&#xA;ओघानमतिक्कन्तानं, भिज्जितानञ्च मच्चुया॥&lt;br&gt;&#xA;९.&lt;br&gt;&#xA;अहं तेन समयेन, पब्बतो नाम खत्तियो।&lt;br&gt;&#xA;मित्तामच्चेहि सम्पन्नो, अनन्तबलवाहनो॥&lt;br&gt;&#xA;१०.&lt;br&gt;&#xA;सम्बुद्धदस्सनं गन्त्वा, सुत्वा धम्ममनुत्तरम्।&lt;br&gt;&#xA;निमन्तेत्वा सजिनसङ्घं, दानं दत्वा यदिच्छकं॥&lt;br&gt;&#xA;११.&lt;br&gt;&#xA;पट्टुण्णं चीनपट्टञ्च, कोसेय्यं कम्बलम्पि च।&lt;br&gt;&#xA;सोवण्णपादुकञ्चेव, अदासिं सत्थुसावके॥&lt;br&gt;&#xA;१२.&lt;br&gt;&#xA;सोपि मं बुद्धो ब्याकासि, सङ्घमज्झे निसीदिय।&lt;br&gt;&#xA;‘‘इमम्हि भद्दके कप्पे, अयं बुद्धो भविस्सति॥&lt;br&gt;&#xA;१३.&lt;br&gt;&#xA;‘‘अहु कपिलव्हया रम्मा…पे॰… हेस्साम सम्मुखा इमं’’॥&lt;br&gt;&#xA;१४.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;१५.&lt;br&gt;&#xA;सब्बञ्ञुतं गवेसन्तो, दानं दत्वा नरुत्तमे।&lt;br&gt;&#xA;ओहायाहं महारज्जं, पब्बजिं जिनसन्तिके [तस्स सन्तिके (सी॰)]॥&lt;br&gt;&#xA;१६.&lt;br&gt;&#xA;नगरं सोभवती नाम, सोभो नामासि खत्तियो।&lt;br&gt;&#xA;वसते तत्थ नगरे, सम्बुद्धस्स महाकुलं॥&lt;br&gt;&#xA;१७.&lt;br&gt;&#xA;ब्राह्मणो यञ्ञदत्तो च, आसि बुद्धस्स सो पिता।&lt;br&gt;&#xA;उत्तरा नाम जनिका, कोणागमनस्स सत्थुनो॥&lt;br&gt;&#xA;१८.&lt;br&gt;&#xA;तीणि वस्ससहस्सानि, अगारं अज्झ सो वसि।&lt;br&gt;&#xA;तुसितसन्तुसितसन्तुट्ठा, तयो पासादमुत्तमा॥&lt;br&gt;&#xA;१९.&lt;br&gt;&#xA;अनूनसोळससहस्सानि, नारियो समलङ्कता।&lt;br&gt;&#xA;रुचिगत्ता नाम नारी, सत्थवाहो नाम अत्रजो॥&lt;br&gt;&#xA;२०.&lt;br&gt;&#xA;निमित्ते चतुरो दिस्वा, हत्थियानेन निक्खमि।&lt;br&gt;&#xA;छमासं पधानचारं, अचरी पुरिसुत्तमो॥&lt;br&gt;&#xA;२१.&lt;br&gt;&#xA;ब्रह्मुना याचितो सन्तो, कोणागमननायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;२२.&lt;br&gt;&#xA;भिय्यसो उत्तरो नाम, अहेसुं अग्गसावका।&lt;br&gt;&#xA;सोत्थिजो नामुपट्ठाको, कोणागमनस्स सत्थुनो॥&lt;br&gt;&#xA;२३.&lt;br&gt;&#xA;समुद्दा उत्तरा चेव, अहेसुं अग्गसाविका।&lt;br&gt;&#xA;बोधि तस्स भगवतो, उदुम्बरोति पवुच्चति॥&lt;br&gt;&#xA;२४.&lt;br&gt;&#xA;उग्गो च सोमदेवो च, अहेसुं अग्गुपट्ठका।&lt;br&gt;&#xA;सीवला चेव सामा च, अहेसुं अग्गुपट्ठिका॥&lt;br&gt;&#xA;२५.&lt;br&gt;&#xA;उच्चत्तनेन सो बुद्धो, तिंसहत्थसमुग्गतो।&lt;br&gt;&#xA;उक्कामुखे यथा कम्बु, एवं रंसीहि मण्डितो॥&lt;br&gt;&#xA;२६.&lt;br&gt;&#xA;तिंसवस्ससहस्सानि, आयु बुद्धस्स तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;२७.&lt;br&gt;&#xA;धम्मचेतिं समुस्सेत्वा, धम्मदुस्सविभूसितम्।&lt;br&gt;&#xA;धम्मपुप्फगुळं कत्वा, निब्बुतो सो ससावको॥&lt;br&gt;&#xA;२८.&lt;br&gt;&#xA;महाविलासो तस्स जनो, सिरिधम्मप्पकासनो।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;२९.&lt;br&gt;&#xA;कोणागमनो सम्बुद्धो, पब्बतारामम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतोति॥&lt;br&gt;&#xA;कोणागमनस्स भगवतो वंसो तेवीसतिमो।&lt;/p&gt;</description>
    </item>
    <item>
      <title>२६. कस्सपबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/26_kassapabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/26_kassapabuddhavaMso/</guid>
      <description>&lt;p&gt;२६. कस्सपबुद्धवंसो&lt;br&gt;&#xA;१.&lt;br&gt;&#xA;कोणागमनस्स अपरेन, सम्बुद्धो द्विपदुत्तमो।&lt;br&gt;&#xA;कस्सपो नाम गोत्तेन, धम्मराजा पभङ्करो॥&lt;br&gt;&#xA;२.&lt;br&gt;&#xA;सञ्छड्डितं कुलमूलं, बह्वन्नपानभोजनम्।&lt;br&gt;&#xA;दत्वान याचके दानं, पूरयित्वान मानसम्।&lt;br&gt;&#xA;उसभोव आळकं भेत्वा, पत्तो सम्बोधिमुत्तमं॥&lt;br&gt;&#xA;३.&lt;br&gt;&#xA;धम्मचक्कं पवत्तेन्ते, कस्सपे लोकनायके।&lt;br&gt;&#xA;वीसकोटिसहस्सानं, पठमाभिसमयो अहु॥&lt;br&gt;&#xA;४.&lt;br&gt;&#xA;चतुमासं यदा बुद्धो, लोके चरति चारिकम्।&lt;br&gt;&#xA;दसकोटिसहस्सानं, दुतियाभिसमयो अहु॥&lt;br&gt;&#xA;५.&lt;br&gt;&#xA;यमकं विकुब्बनं कत्वा, ञाणधातुं पकित्तयि।&lt;br&gt;&#xA;पञ्चकोटिसहस्सानं, ततियाभिसमयो अहु॥&lt;br&gt;&#xA;६.&lt;br&gt;&#xA;सुधम्मा देवपुरे रम्मे, तत्थ धम्मं पकित्तयि।&lt;br&gt;&#xA;तीणिकोटिसहस्सानं, देवानं बोधयी जिनो॥&lt;br&gt;&#xA;७.&lt;br&gt;&#xA;नरदेवस्स यक्खस्स, अपरे धम्मदेसने।&lt;br&gt;&#xA;एतेसानं अभिसमया, गणनातो असङ्खिया॥&lt;br&gt;&#xA;८.&lt;br&gt;&#xA;तस्सापि देवदेवस्स, एको आसि समागमो।&lt;br&gt;&#xA;खीणासवानं विमलानं, सन्तचित्तान तादिनं॥&lt;br&gt;&#xA;९.&lt;br&gt;&#xA;वीसभिक्खुसहस्सानं, तदा आसि समागमो।&lt;br&gt;&#xA;अतिक्कन्तभवन्तानं, हिरिसीलेन तादिनं॥&lt;br&gt;&#xA;१०.&lt;br&gt;&#xA;अहं तदा माणवको, जोतिपालोति विस्सुतो।&lt;br&gt;&#xA;अज्झायको मन्तधरो, तिण्णं वेदान पारगू॥&lt;br&gt;&#xA;११.&lt;br&gt;&#xA;लक्खणे इतिहासे च, सधम्मे पारमिं गतो।&lt;br&gt;&#xA;भूमन्तलिक्खकुसलो, कतविज्जो अनावयो॥&lt;br&gt;&#xA;१२.&lt;br&gt;&#xA;कस्सपस्स भगवतो, घटिकारो नामुपट्ठाको।&lt;br&gt;&#xA;सगारवो सप्पतिस्सो, निब्बुतो ततिये फले॥&lt;br&gt;&#xA;१३.&lt;br&gt;&#xA;आदाय मं घटीकारो, उपगञ्छि कस्सपं जिनम्।&lt;br&gt;&#xA;तस्स धम्मं सुणित्वान, पब्बजिं तस्स सन्तिके॥&lt;br&gt;&#xA;१४.&lt;br&gt;&#xA;आरद्धवीरियो हुत्वा, वत्तावत्तेसु कोविदो।&lt;br&gt;&#xA;न क्वचि परिहायामि, पूरेसिं जिनसासनं॥&lt;br&gt;&#xA;१५.&lt;br&gt;&#xA;यावता बुद्धभणितं, नवङ्गं जिनसासनम्।&lt;br&gt;&#xA;सब्बं परियापुणित्वान, सोभयिं जिनसासनं॥&lt;br&gt;&#xA;१६.&lt;br&gt;&#xA;मम अच्छरियं दिस्वा, सोपि बुद्धो वियाकरि।&lt;br&gt;&#xA;‘‘इमम्हि भद्दके कप्पे, अयं बुद्धो भविस्सति॥&lt;br&gt;&#xA;१७.&lt;br&gt;&#xA;‘‘अहु कपिलव्हया रम्मा, निक्खमित्वा तथागतो।&lt;br&gt;&#xA;पधानं पदहित्वान, कत्वा दुक्करकारिकं॥&lt;br&gt;&#xA;१८.&lt;br&gt;&#xA;‘‘अजपालरुक्खमूले, निसीदित्वा तथागतो।&lt;br&gt;&#xA;तत्थ पायासं पग्गय्ह, नेरञ्जरमुपेहिति॥&lt;br&gt;&#xA;१९.&lt;br&gt;&#xA;‘‘नेरञ्जराय तीरम्हि, पायासं परिभुञ्जिय।&lt;br&gt;&#xA;पटियत्तवरमग्गेन, बोधिमूलमुपेहिति॥&lt;br&gt;&#xA;२०.&lt;br&gt;&#xA;‘‘ततो पदक्खिणं कत्वा, बोधिमण्डं अनुत्तरो।&lt;br&gt;&#xA;अपराजितट्ठानम्हि [अपराजितनिसभट्ठाने (क॰)], बोधिपल्लङ्कमुत्तमे।&lt;br&gt;&#xA;पल्लङ्केन निसीदित्वा, बुज्झिस्सति महायसो॥&lt;br&gt;&#xA;२१.&lt;br&gt;&#xA;‘‘इमस्स जनिका माता, माया नाम भविस्सति।&lt;br&gt;&#xA;पिता सुद्धोदनो नाम, अयं हेस्सति गोतमो॥&lt;br&gt;&#xA;२२.&lt;br&gt;&#xA;‘‘अनासवा वीतरागा, सन्तचित्ता समाहिता।&lt;br&gt;&#xA;कोलितो उपतिस्सो च, अग्गा हेस्सन्ति सावका।&lt;br&gt;&#xA;आनन्दो नामुपट्ठाको, उपट्ठिस्सतिमं जिनं॥&lt;br&gt;&#xA;२३.&lt;br&gt;&#xA;‘‘खेमा उप्पलवण्णा च, अग्गा हेस्सन्ति साविका।&lt;br&gt;&#xA;अनासवा सन्तचित्ता, वीतरागा समाहिता।&lt;br&gt;&#xA;बोधि तस्स भगवतो, अस्सत्थोति पवुच्चति॥&lt;br&gt;&#xA;२४.&lt;br&gt;&#xA;‘‘चित्तो हत्थाळवको च, अग्गा हेस्सन्तुपट्ठका।&lt;br&gt;&#xA;नन्दमाता च उत्तरा, अग्गा हेस्सन्तुपट्ठिका’’॥&lt;br&gt;&#xA;२५.&lt;br&gt;&#xA;इदं सुत्वान वचनं, अस्समस्स महेसिनो।&lt;br&gt;&#xA;आमोदिता नरमरू, बुद्धबीजं किर अयं॥&lt;br&gt;&#xA;२६.&lt;br&gt;&#xA;उक्कुट्ठिसद्दा पवत्तन्ति, अप्फोटेन्ति हसन्ति च।&lt;br&gt;&#xA;कतञ्जली नमस्सन्ति, दससहस्सी सदेवका॥&lt;br&gt;&#xA;२७.&lt;br&gt;&#xA;‘‘यदिमस्स लोकनाथस्स, विरज्झिस्साम सासनम्।&lt;br&gt;&#xA;अनागतम्हि अद्धाने, हेस्साम सम्मुखा इमं॥&lt;br&gt;&#xA;२८.&lt;br&gt;&#xA;‘‘यथा मनुस्सा नदिं तरन्ता, पटितित्थं विरज्झिय।&lt;br&gt;&#xA;हेट्ठा तित्थे गहेत्वान, उत्तरन्ति महानदिं॥&lt;br&gt;&#xA;२९.&lt;br&gt;&#xA;‘‘एवमेव मयं सब्बे, यदि मुञ्चामिमं जिनम्।&lt;br&gt;&#xA;अनागतम्हि अद्धाने, हेस्साम सम्मुखा इमं’’॥&lt;br&gt;&#xA;३०.&lt;br&gt;&#xA;तस्सापि वचनं सुत्वा, भिय्यो चित्तं पसादयिम्।&lt;br&gt;&#xA;उत्तरिं वतमधिट्ठासिं, दसपारमिपूरिया॥&lt;br&gt;&#xA;३१.&lt;br&gt;&#xA;एवमहं संसरित्वा, परिवज्जेन्तो अनाचरम्।&lt;br&gt;&#xA;दुक्करञ्च कतं मय्हं, बोधियायेव कारणा॥&lt;br&gt;&#xA;३२.&lt;br&gt;&#xA;नगरं बाराणसी नाम, किकी नामासि खत्तियो।&lt;br&gt;&#xA;वसते तत्थ नगरे, सम्बुद्धस्स महाकुलं॥&lt;br&gt;&#xA;३३.&lt;br&gt;&#xA;ब्राह्मणो ब्रह्मदत्तोव, आसि बुद्धस्स सो पिता।&lt;br&gt;&#xA;धनवती नाम जनिका, कस्सपस्स महेसिनो॥&lt;br&gt;&#xA;३४.&lt;br&gt;&#xA;दुवे वस्ससहस्सानि, अगारं अज्झ सो वसि।&lt;br&gt;&#xA;हंसो यसो सिरिनन्दो, तयो पासादमुत्तमा॥&lt;br&gt;&#xA;३५.&lt;br&gt;&#xA;तिसोळससहस्सानि, नारियो समलङ्कता।&lt;br&gt;&#xA;सुनन्दा नाम सा नारी, विजितसेनो नाम अत्रजो॥&lt;br&gt;&#xA;३६.&lt;br&gt;&#xA;निमित्ते चतुरो दिस्वा, पासादेनाभिनिक्खमि।&lt;br&gt;&#xA;सत्ताहं पधानचारं, अचरी पुरिसुत्तमो॥&lt;br&gt;&#xA;३७.&lt;br&gt;&#xA;ब्रह्मुना याचितो सन्तो, कस्सपो लोकनायको।&lt;br&gt;&#xA;वत्ति चक्कं महावीरो, मिगदाये नरुत्तमो॥&lt;br&gt;&#xA;३८.&lt;br&gt;&#xA;तिस्सो च भारद्वाजो च, अहेसुं अग्गसावका।&lt;br&gt;&#xA;सब्बमित्तो नामुपट्ठाको, कस्सपस्स महेसिनो॥&lt;br&gt;&#xA;३९.&lt;br&gt;&#xA;अनुळा उरुवेळा च, अहेसुं अग्गसाविका।&lt;br&gt;&#xA;बोधि तस्स भगवतो, निग्रोधोति पवुच्चति॥&lt;br&gt;&#xA;४०.&lt;br&gt;&#xA;सुमङ्गलो घटिकारो च, अहेसुं अग्गुपट्ठका।&lt;br&gt;&#xA;विचितसेना भद्दा [भद्रा (क॰)] च, अहेसुं अग्गुपट्ठिका॥&lt;br&gt;&#xA;४१.&lt;br&gt;&#xA;उच्चत्तनेन सो बुद्धो, वीसतिरतनुग्गतो।&lt;br&gt;&#xA;विज्जुलट्ठीव आकासे, चन्दोव गहपूरितो॥&lt;br&gt;&#xA;४२.&lt;br&gt;&#xA;वीसतिवस्ससहस्सानि , आयु तस्स महेसिनो।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;४३.&lt;br&gt;&#xA;धम्मतळाकं मापयित्वा, सीलं दत्वा विलेपनम्।&lt;br&gt;&#xA;धम्मदुस्सं निवासेत्वा, धम्ममालं विभज्जिय॥&lt;br&gt;&#xA;४४.&lt;br&gt;&#xA;धम्मविमलमादासं, ठपयित्वा महाजने।&lt;br&gt;&#xA;केचि निब्बानं पत्थेन्ता, पस्सन्तु मे अलङ्करं॥&lt;br&gt;&#xA;४५.&lt;br&gt;&#xA;सीलकञ्चुकं दत्वान, झानकवचवम्मितम्।&lt;br&gt;&#xA;धम्मचम्मं पारुपित्वा, दत्वा सन्नाहमुत्तमं॥&lt;br&gt;&#xA;४६.&lt;br&gt;&#xA;सतिफलकं दत्वान, तिखिणञाणकुन्तिमम्।&lt;br&gt;&#xA;धम्मखग्गवरं दत्वा, सीलसंसग्गमद्दनं॥&lt;br&gt;&#xA;४७.&lt;br&gt;&#xA;तेविज्जाभूसनं दत्वान, आवेळं चतुरो फले।&lt;br&gt;&#xA;छळभिञ्ञाभरणं दत्वा, धम्मपुप्फपिळन्धनं॥&lt;br&gt;&#xA;४८.&lt;br&gt;&#xA;सद्धम्मपण्डरच्छत्तं, दत्वा पापनिवारणम्।&lt;br&gt;&#xA;मापयित्वाभयं पुप्फं, निब्बुतो सो ससावको॥&lt;br&gt;&#xA;४९.&lt;br&gt;&#xA;एसो हि सम्मासम्बुद्धो, अप्पमेय्यो दुरासदो।&lt;br&gt;&#xA;एसो हि धम्मरतनो, स्वाक्खातो एहिपस्सिको॥&lt;br&gt;&#xA;५०.&lt;br&gt;&#xA;एसो हि सङ्घरतनो, सुप्पटिपन्नो अनुत्तरो।&lt;br&gt;&#xA;सब्बं तमन्तरहितं, ननु रित्ता सब्बसङ्खारा॥&lt;br&gt;&#xA;५१.&lt;br&gt;&#xA;महाकस्सपो जिनो सत्था, सेतब्यारामम्हि निब्बुतो।&lt;br&gt;&#xA;तत्थेवस्स जिनथूपो, योजनुब्बेधमुग्गतोति॥&lt;br&gt;&#xA;कस्सपस्स भगवतो वंसो चतुवीसतिमो।&lt;/p&gt;</description>
    </item>
    <item>
      <title>२७. गोतमबुद्धवंसो</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/27_gotamabuddhavaMso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/27_gotamabuddhavaMso/</guid>
      <description>&lt;p&gt;२७. गोतमबुद्धवंसो&lt;br&gt;&#xA;१.&lt;br&gt;&#xA;अहमेतरहि सम्बुद्धो [बुद्धो (सी॰)], गोतमो सक्यवड्ढनो।&lt;br&gt;&#xA;पधानं पदहित्वान, पत्तो सम्बोधिमुत्तमं॥&lt;br&gt;&#xA;२.&lt;br&gt;&#xA;ब्रह्मुना याचितो सन्तो, धम्मचक्कं पवत्तयिम्।&lt;br&gt;&#xA;अट्ठारसन्नं कोटीनं, पठमाभिसमयो अहु॥&lt;br&gt;&#xA;३.&lt;br&gt;&#xA;ततो परञ्च देसेन्ते, नरदेवसमागमे।&lt;br&gt;&#xA;गणनाय न वत्तब्बो, दुतियाभिसमयो अहु॥&lt;br&gt;&#xA;४.&lt;br&gt;&#xA;इधेवाहं एतरहि, ओवदिं मम अत्रजम्।&lt;br&gt;&#xA;गणनाय न वत्तब्बो, ततियाभिसमयो अहु॥&lt;br&gt;&#xA;५.&lt;br&gt;&#xA;एकोसि सन्निपातो मे, सावकानं महेसिनम्।&lt;br&gt;&#xA;अड्ढतेळससतानं, भिक्खूनासि समागमो॥&lt;br&gt;&#xA;६.&lt;br&gt;&#xA;विरोचमानो विमलो, भिक्खुसङ्घस्स मज्झगो।&lt;br&gt;&#xA;ददामि पत्थितं सब्बं, मणीव सब्बकामदो॥&lt;br&gt;&#xA;७.&lt;br&gt;&#xA;फलमाकङ्खमानानं , भवच्छन्दजहेसिनम्।&lt;br&gt;&#xA;चतुसच्चं पकासेमि, अनुकम्पाय पाणिनं॥&lt;br&gt;&#xA;८.&lt;br&gt;&#xA;दसवीससहस्सानं, धम्माभिसमयो अहु।&lt;br&gt;&#xA;एकद्विन्नं अभिसमयो, गणनातो असङ्खियो॥&lt;br&gt;&#xA;९.&lt;br&gt;&#xA;वित्थारिकं बाहुजञ्ञं, इद्धं फीतं सुफुल्लितम्।&lt;br&gt;&#xA;इध मय्हं सक्यमुनिनो, सासनं सुविसोधितं॥&lt;br&gt;&#xA;१०.&lt;br&gt;&#xA;अनासवा वीतरागा, सन्तचित्ता समाहिता।&lt;br&gt;&#xA;भिक्खूनेकसता सब्बे, परिवारेन्ति मं सदा॥&lt;br&gt;&#xA;११.&lt;br&gt;&#xA;इदानि ये एतरहि, जहन्ति मानुसं भवम्।&lt;br&gt;&#xA;अप्पत्तमानसा सेखा, ते भिक्खू विञ्ञुगरहिता॥&lt;br&gt;&#xA;१२.&lt;br&gt;&#xA;अरियञ्च संथोमयन्ता, सदा धम्मरता जना।&lt;br&gt;&#xA;बुज्झिस्सन्ति सतिमन्तो, संसारसरितं गता॥&lt;br&gt;&#xA;१३.&lt;br&gt;&#xA;नगरं कपिलवत्थु मे, राजा सुद्धोदनो पिता।&lt;br&gt;&#xA;मय्हं जनेत्तिका माता, मायादेवीति वुच्चति॥&lt;br&gt;&#xA;१४.&lt;br&gt;&#xA;एकूनतिंसवस्सानि , अगारं अज्झहं वसिम्।&lt;br&gt;&#xA;रम्मो सुरम्मो सुभको, तयो पासादमुत्तमा॥&lt;br&gt;&#xA;१५.&lt;br&gt;&#xA;चत्तारीससहस्सानि, नारियो समलङ्कता।&lt;br&gt;&#xA;भद्दकञ्चना नाम नारी, राहुलो नाम अत्रजो॥&lt;br&gt;&#xA;१६.&lt;br&gt;&#xA;निमित्ते चतुरो दिस्वा, अस्सयानेन निक्खमिम्।&lt;br&gt;&#xA;छब्बस्सं पधानचारं, अचरिं दुक्करं अहं॥&lt;br&gt;&#xA;१७.&lt;br&gt;&#xA;बाराणसियं इसिपतने, चक्कं पवत्तितं मया।&lt;br&gt;&#xA;अहं गोतमसम्बुद्धो, सरणं सब्बपाणिनं॥&lt;br&gt;&#xA;१८.&lt;br&gt;&#xA;कोलितो उपतिस्सो च, द्वे भिक्खू अग्गसावका।&lt;br&gt;&#xA;आनन्दो नामुपट्ठाको, सन्तिकावचरो मम।&lt;br&gt;&#xA;खेमा उप्पलवण्णा च, भिक्खुनी अग्गसाविका॥&lt;br&gt;&#xA;१९.&lt;br&gt;&#xA;चित्तो हत्थाळवको च, अग्गुपट्ठाकुपासका।&lt;br&gt;&#xA;नन्दमाता च उत्तरा, अग्गुपट्ठिकुपासिका॥&lt;br&gt;&#xA;२०.&lt;br&gt;&#xA;अहं अस्सत्थमूलम्हि, पत्तो सम्बोधिमुत्तमम्।&lt;br&gt;&#xA;ब्यामप्पभा सदा मय्हं, सोळसहत्थमुग्गता॥&lt;br&gt;&#xA;२१.&lt;br&gt;&#xA;अप्पं वस्ससतं आयु, इदानेतरहि विज्जति।&lt;br&gt;&#xA;तावता तिट्ठमानोहं, तारेमि जनतं बहुं॥&lt;br&gt;&#xA;२२.&lt;br&gt;&#xA;ठपयित्वान धम्मुक्कं, पच्छिमं जनबोधनम्।&lt;br&gt;&#xA;अहम्पि नचिरस्सेव, सद्धिं सावकसङ्घतो।&lt;br&gt;&#xA;इधेव परिनिब्बिस्सं, अग्गी वाहारसङ्खया॥&lt;br&gt;&#xA;२३.&lt;br&gt;&#xA;तानि च अतुलतेजानि, इमानि च दसबलानि [यसबलानि (अट्ठ॰)]।&lt;br&gt;&#xA;अयञ्च गुणधारणो देहो, द्वत्तिंसवरलक्खणविचित्तो॥&lt;br&gt;&#xA;२४.&lt;br&gt;&#xA;दस दिसा पभासेत्वा, सतरंसीव छप्पभा।&lt;br&gt;&#xA;सब्बं तमन्तरहिस्सन्ति, ननु रित्ता सब्बसङ्खाराति॥&lt;br&gt;&#xA;गोतमस्स भगवतो वंसो पञ्चवीसतिमो।&lt;/p&gt;</description>
    </item>
    <item>
      <title>२८. बुद्धपकिण्णककण्डम्</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/28_buddhapakiNNakakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/28_buddhapakiNNakakaNDam/</guid>
      <description>&lt;p&gt;२८. बुद्धपकिण्णककण्डम्&lt;br&gt;&#xA;१.&lt;br&gt;&#xA;अपरिमेय्यितो कप्पे, चतुरो आसुं विनायका।&lt;br&gt;&#xA;तण्हङ्करो मेधङ्करो, अथोपि सरणङ्करो।&lt;br&gt;&#xA;दीपङ्करो च सम्बुद्धो, एककप्पम्हि ते जिना॥&lt;br&gt;&#xA;२.&lt;br&gt;&#xA;दीपङ्करस्स अपरेन, कोण्डञ्ञो नाम नायको।&lt;br&gt;&#xA;एकोव एककप्पम्हि, तारेसि जनतं बहुं॥&lt;br&gt;&#xA;३.&lt;br&gt;&#xA;दीपङ्करस्स भगवतो, कोण्डञ्ञस्स च सत्थुनो।&lt;br&gt;&#xA;एतेसं अन्तरा कप्पा, गणनातो असङ्खिया॥&lt;br&gt;&#xA;४.&lt;br&gt;&#xA;कोण्डञ्ञस्स अपरेन, मङ्गलो नाम नायको।&lt;br&gt;&#xA;तेसम्पि अन्तरा कप्पा, गणनातो असङ्खिया॥&lt;br&gt;&#xA;५.&lt;br&gt;&#xA;मङ्गलो च सुमनो च, रेवतो सोभितो मुनि।&lt;br&gt;&#xA;तेपि बुद्धा एककप्पे, चक्खुमन्तो पभङ्करा॥&lt;br&gt;&#xA;६.&lt;br&gt;&#xA;सोभितस्स अपरेन, अनोमदस्सी महायसो।&lt;br&gt;&#xA;तेसम्पि अन्तरा कप्पा, गणनातो असङ्खिया॥&lt;br&gt;&#xA;७.&lt;br&gt;&#xA;अनोमदस्सी पदुमो, नारदो चापि नायको।&lt;br&gt;&#xA;तेपि बुद्धा एककप्पे, तमन्तकारका मुनी॥&lt;br&gt;&#xA;८.&lt;br&gt;&#xA;नारदस्स अपरेन, पदुमुत्तरो नाम नायको।&lt;br&gt;&#xA;एककप्पम्हि उप्पन्नो, तारेसि जनतं बहुं॥&lt;br&gt;&#xA;९.&lt;br&gt;&#xA;नारदस्स भगवतो, पदुमुत्तरस्स सत्थुनो।&lt;br&gt;&#xA;तेसम्पि अन्तरा कप्पा, गणनातो असङ्खिया॥&lt;br&gt;&#xA;१०.&lt;br&gt;&#xA;कप्पसतसहस्सम्हि , एको आसि महामुनि।&lt;br&gt;&#xA;पदुमुत्तरो लोकविदू, आहुतीनं पटिग्गहो॥&lt;br&gt;&#xA;११.&lt;br&gt;&#xA;तिंसकप्पसहस्सम्हि, दुवे आसुं विनायका [आसिंसु नायका (स्या॰ क॰)]।&lt;br&gt;&#xA;सुमेधो च सुजातो च, ओरतो पदुमुत्तरा॥&lt;br&gt;&#xA;१२.&lt;br&gt;&#xA;अट्ठारसे कप्पसते, तयो आसुं विनायका [आसिंसु नायका (स्या॰ क॰)]।&lt;br&gt;&#xA;पियदस्सी अत्थदस्सी, धम्मदस्सी च नायका॥&lt;br&gt;&#xA;१३.&lt;br&gt;&#xA;ओरतो च सुजातस्स, सम्बुद्धा द्विपदुत्तमा।&lt;br&gt;&#xA;एककप्पम्हि ते बुद्धा, लोके अप्पटिपुग्गला॥&lt;br&gt;&#xA;१४.&lt;br&gt;&#xA;चतुन्नवुतितो कप्पे, एको आसि महामुनि।&lt;br&gt;&#xA;सिद्धत्थो सो लोकविदू, सल्लकत्तो अनुत्तरो॥&lt;br&gt;&#xA;१५.&lt;br&gt;&#xA;द्वेनवुते इतो कप्पे, दुवे आसुं विनायका।&lt;br&gt;&#xA;तिस्सो फुस्सो च सम्बुद्धा, असमा अप्पटिपुग्गला॥&lt;br&gt;&#xA;१६.&lt;br&gt;&#xA;एकनवुतितो कप्पे, विपस्सी नाम नायको।&lt;br&gt;&#xA;सोपि बुद्धो कारुणिको, सत्ते मोचेसि बन्धना॥&lt;br&gt;&#xA;१७.&lt;br&gt;&#xA;एकतिंसे इतो कप्पे, दुवे आसुं विनायका।&lt;br&gt;&#xA;सिखी च वेस्सभू चेव, असमा अप्पटिपुग्गला॥&lt;br&gt;&#xA;१८.&lt;br&gt;&#xA;इमम्हि भद्दके कप्पे, तयो आसुं विनायका।&lt;br&gt;&#xA;ककुसन्धो कोणागमनो, कस्सपो चापि नायको॥&lt;br&gt;&#xA;१९.&lt;br&gt;&#xA;अहमेतरहि सम्बुद्धो, मेत्तेय्यो चापि हेस्सति।&lt;br&gt;&#xA;एतेपिमे पञ्च बुद्धा, धीरा लोकानुकम्पका॥&lt;br&gt;&#xA;२०.&lt;br&gt;&#xA;एतेसं धम्मराजूनं, अञ्ञेसंनेककोटिनम्।&lt;br&gt;&#xA;आचिक्खित्वान तं मग्गं, निब्बुता ते ससावकाति॥&lt;br&gt;&#xA;बुद्धपकिण्णककण्डं निट्ठितम्।&lt;/p&gt;</description>
    </item>
    <item>
      <title>२९. धातुभाजनीयकथा</title>
      <link>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/29_dhAtubhAjanIyakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/02_suttapiTaka/05_khuddakanikAya/12_buddhavaMsapALi/29_dhAtubhAjanIyakathA/</guid>
      <description>&lt;p&gt;२९. धातुभाजनीयकथा&lt;br&gt;&#xA;१.&lt;br&gt;&#xA;महागोतमो जिनवरो, कुसिनारम्हि निब्बुतो।&lt;br&gt;&#xA;धातुवित्थारिकं आसि, तेसु तेसु पदेसतो॥&lt;br&gt;&#xA;२.&lt;br&gt;&#xA;एको अजातसत्तुस्स, एको वेसालिया पुरे।&lt;br&gt;&#xA;एको कपिलवत्थुस्मिं, एको च अल्लकप्पके॥&lt;br&gt;&#xA;३.&lt;br&gt;&#xA;एको च रामगामम्हि, एको च वेठदीपके।&lt;br&gt;&#xA;एको पावेय्यके मल्ले, एको च कोसिनारके॥&lt;br&gt;&#xA;४.&lt;br&gt;&#xA;कुम्भस्स थूपं कारेसि, ब्राह्मणो दोणसव्हयो।&lt;br&gt;&#xA;अङ्गारथूपं कारेसुं, मोरिया तुट्ठमानसा॥&lt;br&gt;&#xA;५.&lt;br&gt;&#xA;अट्ठ सारीरिका थूपा, नवमो कुम्भचेतियो।&lt;br&gt;&#xA;अङ्गारथूपो दसमो, तदायेव पतिट्ठितो॥&lt;br&gt;&#xA;६.&lt;br&gt;&#xA;उण्हीसं चतस्सो दाठा, अक्खका द्वे च धातुयो।&lt;br&gt;&#xA;असम्भिन्ना इमा सत्त, सेसा भिन्नाव धातुयो॥&lt;br&gt;&#xA;७.&lt;br&gt;&#xA;महन्ता मुग्गमत्ता च [मुग्गमासाव (क॰)], मज्झिमा भिन्नतण्डुला।&lt;br&gt;&#xA;खुद्दका सासपमत्ता च, नानावण्णा च धातुयो॥&lt;br&gt;&#xA;८.&lt;br&gt;&#xA;महन्ता सुवण्णवण्णा च, मुत्तवण्णा च मज्झिमा।&lt;br&gt;&#xA;खुद्दका मकुलवण्णा च, सोळसदोणमत्तिका॥&lt;br&gt;&#xA;९.&lt;br&gt;&#xA;महन्ता पञ्च नाळियो, नाळियो पञ्च मज्झिमा।&lt;br&gt;&#xA;खुद्दका छ नाळी चेव, एता सब्बापि धातुयो॥&lt;br&gt;&#xA;१०.&lt;br&gt;&#xA;उण्हीसं सीहळे दीपे, ब्रह्मलोके च वामकम्।&lt;br&gt;&#xA;सीहळे दक्खिणक्खञ्च, सब्बापेता पतिट्ठिता॥&lt;br&gt;&#xA;११.&lt;br&gt;&#xA;एका दाठा तिदसपुरे, एका नागपुरे अहु।&lt;br&gt;&#xA;एका गन्धारविसये, एका कलिङ्गराजिनो॥&lt;br&gt;&#xA;१२.&lt;br&gt;&#xA;चत्तालीससमा दन्ता, केसा लोमा च सब्बसो।&lt;br&gt;&#xA;देवा हरिंसु एकेकं, चक्कवाळपरम्परा॥&lt;br&gt;&#xA;१३.&lt;br&gt;&#xA;वजिरायं भगवतो, पत्तो दण्डञ्च चीवरम्।&lt;br&gt;&#xA;निवासनं कुलघरे, पच्चत्थरणं कपिलव्हये [सिलव्हये (स्या॰)]॥&lt;br&gt;&#xA;१४.&lt;br&gt;&#xA;पाटलिपुत्तपुरम्हि, करणं कायबन्धनम्।&lt;br&gt;&#xA;चम्पायुदकसाटियं, उण्णलोमञ्च कोसले॥&lt;br&gt;&#xA;१५.&lt;br&gt;&#xA;कासावं ब्रह्मलोके च, वेठनं तिदसे पुरे।&lt;br&gt;&#xA;निसीदनं अवन्तीसु, रट्ठे [देवरट्ठे (स्या॰)] अत्थरणं तदा॥&lt;br&gt;&#xA;१६.&lt;br&gt;&#xA;अरणी च मिथिलायं, विदेहे परिसावनम्।&lt;br&gt;&#xA;वासि सूचिघरञ्चापि, इन्दपत्थपुरे तदा॥&lt;br&gt;&#xA;१७.&lt;br&gt;&#xA;परिक्खारा अवसेसा, जनपदे अपरन्तके।&lt;br&gt;&#xA;परिभुत्तानि मुनिना, अकंसु मनुजा तदा॥&lt;br&gt;&#xA;१८.&lt;br&gt;&#xA;धातुवित्थारिकं आसि, गोतमस्स महेसिनो।&lt;br&gt;&#xA;पाणीनं अनुकम्पाय, अहु पोराणिकं तदाति॥&lt;br&gt;&#xA;धातुभाजनीयकथा निट्ठिता।&lt;br&gt;&#xA;बुद्धवंसोनिट्ठितो।&lt;/p&gt;</description>
    </item>
  </channel>
</rss>
