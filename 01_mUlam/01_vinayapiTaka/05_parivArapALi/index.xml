<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ परिवारपाळि on पाळिषु विश्वासटिप्पणयो</title>
    <link>https://vishvAsa.github.io/pALi/01_mUlam/01_vinayapiTaka/05_parivArapALi/</link>
    <description>Recent content in &#43;०५ परिवारपाळि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/01_mUlam/01_vinayapiTaka/05_parivArapALi/index.xml" rel="self" type="application/rss+xml" />
    <item>
      <title>०० सोळसमहावारो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/00_soLasamahAvAro/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/00_soLasamahAvAro/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विनयपिटके&lt;br&gt;&#xA;परिवारपाळि&lt;br&gt;&#xA;१. भिक्खुविभङ्गो&lt;br&gt;&#xA;सोळसमहावारो&lt;br&gt;&#xA;१. कत्थपञ्ञत्तिवारो&lt;/p&gt;&#xA;&lt;h2 id=&#34;१-परजककणडम&#34;&gt;१. पाराजिककण्डम्&lt;/h2&gt;&#xA;&lt;p&gt;१. यं तेन भगवता जानता पस्सता अरहता सम्मासम्बुद्धेन पठमं पाराजिकं कत्थ पञ्ञत्तं, कं आरब्भ, किस्मिं वत्थुस्मिं? अत्थि तत्थ पञ्ञत्ति, अनुपञ्ञत्ति, अनुप्पन्नपञ्ञत्ति? सब्बत्थपञ्ञत्ति, पदेसपञ्ञत्ति? साधारणपञ्ञत्ति, असाधारणपञ्ञत्ति? एकतोपञ्ञत्ति, उभतोपञ्ञत्ति? पञ्चन्नं पातिमोक्खुद्देसानं कत्थोगधं कत्थ परियापन्नं? कतमेन उद्देसेन उद्देसं आगच्छति? चतुन्नं विपत्तीनं कतमा विपत्ति? सत्तन्नं आपत्तिक्खन्धानं कतमो आपत्तिक्खन्धो? छन्नं आपत्तिसमुट्ठानानं कतिहि समुट्ठानेहि समुट्ठाति? चतुन्नं अधिकरणानं कतमं अधिकरणं? सत्तन्नं समथानं कतिहि समथेहि सम्मति? को तत्थ विनयो, को तत्थ अभिविनयो? किं तत्थ पातिमोक्खं, किं तत्थ अधिपातिमोक्खं? का विपत्ति? का सम्पत्ति? का पटिपत्ति? कति अत्थवसे पटिच्च भगवता पठमं पाराजिकं पञ्ञत्तं? के सिक्खन्ति? के सिक्खितसिक्खा? कत्थ ठितं? के धारेन्ति? कस्स वचनं? केनाभतन्ति?&lt;br&gt;&#xA;२. यं तेन भगवता जानता पस्सता अरहता सम्मासम्बुद्धेन पठमं पाराजिकं कत्थ पञ्ञत्तन्ति? वेसालियं पञ्ञत्तम्। कं आरब्भाति? सुदिन्नं कलन्दपुत्तं आरब्भ। किस्मिं वत्थुस्मिन्ति? सुदिन्नो कलन्दपुत्तो पुराणदुतियिकाय मेथुनं धम्मं पटिसेवि, तस्मिं वत्थुस्मिम्। अत्थि तत्थ पञ्ञत्ति, अनुपञ्ञत्ति, अनुप्पन्नपञ्ञत्तीति? एका पञ्ञत्ति, द्वे अनुपञ्ञत्तियो। अनुप्पन्नपञ्ञत्ति तस्मिं नत्थि। सब्बत्थपञ्ञत्ति, पदेसपञ्ञत्तीति? सब्बत्थपञ्ञत्ति। साधारणपञ्ञत्ति, असाधारणपञ्ञत्तीति? साधारणपञ्ञत्ति। एकतोपञ्ञत्ति, उभतोपञ्ञत्तीति? उभतोपञ्ञत्ति। पञ्चन्नं पातिमोक्खुद्देसानं कत्थोगधं कत्थ परियापन्नन्ति? निदानोगधं, निदानपरियापन्नम्। कतमेन उद्देसेन उद्देसं आगच्छतीति? दुतियेन उद्देसेन उद्देसं आगच्छति। चतुन्नं विपत्तीनं कतमा विपत्तीति? सीलविपत्ति। सत्तन्नं आपत्तिक्खन्धानं कतमो आपत्तिक्खन्धोति? पाराजिकापत्तिक्खन्धो। छन्नं आपत्तिसमुट्ठानानं कतिहि समुट्ठानेहि समुट्ठातीति? एकेन समुट्ठानेन समुट्ठाति – कायतो च चित्ततो च समुट्ठाति, न वाचतो। चतुन्नं अधिकरणानं कतमं अधिकरणन्ति? आपत्ताधिकरणम्। सत्तन्नं समथानं कतिहि समथेहि सम्मतीति? द्वीहि समथेहि सम्मति – सम्मुखाविनयेन च पटिञ्ञातकरणेन च। को तत्थ विनयो, को तत्थ अभिविनयोति? पञ्ञत्ति विनयो, विभत्ति अभिविनयो। किं तत्थ पातिमोक्खं, किं तत्थ अधिपातिमोक्खन्ति? पञ्ञत्ति पातिमोक्खं, विभत्ति अधिपातिमोक्खम्। का विपत्तीति? असंवरो विपत्ति। का सम्पत्तीति? संवरो सम्पत्ति। का पटिपत्तीति? न एवरूपं करिस्सामीति यावजीवं आपाणकोटिकं समादाय सिक्खति सिक्खापदेसु। [अ॰ नि॰ १०.३१] कति अत्थवसे पटिच्च भगवता पठमं पाराजिकं पञ्ञत्तन्ति? दस अत्थवसे पटिच्च भगवता पठमं पाराजिकं पञ्ञत्तं – सङ्घसुट्ठुताय, सङ्घफासुताय, दुम्मङ्कूनं पुग्गलानं निग्गहाय, पेसलानं भिक्खूनं फासुविहाराय, दिट्ठधम्मिकानं आसवानं संवराय, सम्परायिकानं आसवानं पटिघाताय, अप्पसन्नानं पसादाय, पसन्नानं भिय्योभावाय, सद्धम्मट्ठितिया, विनयानुग्गहाय। के सिक्खन्तीति? सेक्खा च पुथुज्जनकल्याणका च सिक्खन्ति। के सिक्खितसिक्खाति? अरहन्तो सिक्खितसिक्खा । कत्थ ठितन्ति? सिक्खाकामेसु ठितम्। के धारेन्तीति? येसं वत्तति ते धारेन्ति। कस्स वचनन्ति? भगवतो वचनं अरहतो सम्मासम्बुद्धस्स। केनाभतन्ति? परम्पराभतं –&lt;br&gt;&#xA;३.&lt;br&gt;&#xA;उपालि दासको चेव, सोणको सिग्गवो तथा।&lt;br&gt;&#xA;मोग्गलिपुत्तेन [मोग्गलीपुत्तेन (स्या॰)] पञ्चमा, एते जम्बुसिरिव्हये [जम्बुसरिव्हये (सारत्थ)]॥&lt;br&gt;&#xA;ततो महिन्दो इट्टियो [इट्ठियो (सी॰)], उत्तियो सम्बलो [उट्टियो सम्पलो (इतिपि)] तथा।&lt;br&gt;&#xA;भद्दनामो च पण्डितो॥&lt;br&gt;&#xA;एते नागा महापञ्ञा, जम्बुदीपा इधागता।&lt;br&gt;&#xA;विनयं ते वाचयिंसु, पिटकं तम्बपण्णिया॥&lt;br&gt;&#xA;निकाये पञ्च वाचेसुं, सत्त चेव पकरणे।&lt;br&gt;&#xA;ततो अरिट्ठो मेधावी, तिस्सदत्तो च पण्डितो॥&lt;br&gt;&#xA;विसारदो काळसुमनो, थेरो च दीघनामको।&lt;br&gt;&#xA;दीघसुमनो च पण्डितो॥&lt;br&gt;&#xA;पुनदेव [पुनरेव (स्या॰)] काळसुमनो, नागत्थेरो च बुद्धरक्खितो।&lt;br&gt;&#xA;तिस्सत्थेरो च मेधावी, देवत्थेरो [रेवत्थेरो (इतिपि)] च पण्डितो॥&lt;br&gt;&#xA;पुनदेव सुमनो मेधावी, विनये च विसारदो।&lt;br&gt;&#xA;बहुस्सुतो चूळनागो, गजोव दुप्पधंसियो॥&lt;br&gt;&#xA;धम्मपालितनामो च, रोहणे [रोहणो (सी॰)] साधुपूजितो।&lt;br&gt;&#xA;तस्स सिस्सो महापञ्ञो खेमनामो तिपेटको॥&lt;br&gt;&#xA;दीपे तारकराजाव पञ्ञाय अतिरोचथ।&lt;br&gt;&#xA;उपतिस्सो च मेधावी, फुस्सदेवो महाकथी॥&lt;br&gt;&#xA;पुनदेव सुमनो मेधावी, पुप्फनामो बहुस्सुतो।&lt;br&gt;&#xA;महाकथी महासिवो, पिटके सब्बत्थ कोविदो॥&lt;br&gt;&#xA;पुनदेव उपालि मेधावी, विनये च विसारदो।&lt;br&gt;&#xA;महानागो महापञ्ञो, सद्धम्मवंसकोविदो॥&lt;br&gt;&#xA;पुनदेव अभयो मेधावी, पिटके सब्बत्थ कोविदो।&lt;br&gt;&#xA;तिस्सत्थेरो च मेधावी, विनये च विसारदो॥&lt;br&gt;&#xA;तस्स सिस्सो महापञ्ञो, पुप्फनामो बहुस्सुतो।&lt;br&gt;&#xA;सासनं अनुरक्खन्तो, जम्बुदीपे पतिट्ठितो॥&lt;br&gt;&#xA;चूळाभयो च मेधावी, विनये च विसारदो।&lt;br&gt;&#xA;तिस्सत्थेरो च मेधावी, सद्धम्मवंसकोविदो॥&lt;br&gt;&#xA;चूळदेवो [फुस्सदेवो (सी॰)] च मेधावी, विनये च विसारदो।&lt;br&gt;&#xA;सिवत्थेरो च मेधावी, विनये सब्बत्थ कोविदो॥&lt;br&gt;&#xA;एते नागा महापञ्ञा, विनयञ्ञू मग्गकोविदा।&lt;br&gt;&#xA;विनयं दीपे पकासेसुं, पिटकं तम्बपण्णियाति॥&lt;br&gt;&#xA;४. यं तेन भगवता जानता पस्सता अरहता सम्मासम्बुद्धेन दुतियं पाराजिकं कत्थ पञ्ञत्तन्ति? राजगहे पञ्ञत्तम्। कं आरब्भाति? धनियं कुम्भकारपुत्तं आरब्भ। किस्मिं वत्थुस्मिन्ति? धनियो कुम्भकारपुत्तो रञ्ञो दारूनि अदिन्नं आदियि, तस्मिं वत्थुस्मिम्। एका पञ्ञत्ति, एका अनुपञ्ञत्ति। छन्नं आपत्तिसमुट्ठानानं कतिहि समुट्ठानेहि समुट्ठातीति? तीहि समुट्ठानेहि समुट्ठाति – सिया कायतो च चित्ततो च समुट्ठाति , न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति…पे॰…।&lt;br&gt;&#xA;५. ततियं पाराजिकं कत्थ पञ्ञत्तन्ति? वेसालियं पञ्ञत्तम्। कं आरब्भाति? सम्बहुले भिक्खू आरब्भ। किस्मिं वत्थुस्मिन्ति? सम्बहुला भिक्खू अञ्ञमञ्ञं जीविता वोरोपेसुं, तस्मिं वत्थुस्मिम्। एका पञ्ञत्ति, एका अनुपञ्ञत्ति। छन्नं आपत्तिसमुट्ठानानं कतिहि समुट्ठानेहि समुट्ठातीति? तीहि समुट्ठानेहि समुट्ठाति – सिया कायतो च चित्ततो च समुट्ठाति, न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति…पे॰…।&lt;br&gt;&#xA;६. चतुत्थं पाराजिकं कत्थ पञ्ञत्तन्ति? वेसालियं पञ्ञत्तम्। कं आरब्भाति? वग्गुमुदातीरिये भिक्खू आरब्भ। किस्मिं वत्थुस्मिन्ति? वग्गुमुदातीरिया भिक्खू गिहीनं अञ्ञमञ्ञस्स उत्तरिमनुस्सधम्मस्स वण्णं भासिंसु, तस्मिं वत्थुस्मिम्। एका पञ्ञत्ति, एका अनुपञ्ञत्ति। छन्नं आपत्तिसमुट्ठानानं कतिहि समुट्ठानेहि समुट्ठातीति? तीहि समुट्ठानेहि समुट्ठाति – सिया कायतो च चित्ततो च समुट्ठाति, न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति…पे॰…।&lt;br&gt;&#xA;चत्तारो पाराजिका निट्ठिता।&lt;br&gt;&#xA;तस्सुद्दानं –&lt;br&gt;&#xA;मेथुनादिन्नादानञ्च , मनुस्सविग्गहुत्तरि।&lt;br&gt;&#xA;पाराजिकानि चत्तारि, छेज्जवत्थू असंसयाति॥&lt;/p&gt;</description>
    </item>
    <item>
      <title>०१ समुट्ठानसीससङ्खेपो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/01_samuTThAnasIsasankhepo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/01_samuTThAnasIsasankhepo/</guid>
      <description>&lt;p&gt;समुट्ठानसीससङ्खेपो&lt;/p&gt;&#xA;&lt;h2 id=&#34;समटठनससददनम&#34;&gt;समुट्ठानस्सुद्दानम्&lt;/h2&gt;&#xA;&lt;p&gt;२५७.&lt;br&gt;&#xA;अनिच्चा सब्बे सङ्खारा, दुक्खानत्ता च सङ्खता।&lt;br&gt;&#xA;निब्बानञ्चेव पञ्ञत्ति, अनत्ता इति निच्छया॥&lt;br&gt;&#xA;बुद्धचन्दे अनुप्पन्ने, बुद्धादिच्चे अनुग्गते।&lt;br&gt;&#xA;तेसं सभागधम्मानं, नाममत्तं न नायति॥&lt;br&gt;&#xA;दुक्करं विविधं कत्वा, पूरयित्वान पारमी।&lt;br&gt;&#xA;उप्पज्जन्ति महावीरा, चक्खुभूता सब्रह्मके॥&lt;br&gt;&#xA;ते देसयन्ति सद्धम्मं, दुक्खहानिं सुखावहम्।&lt;br&gt;&#xA;अङ्गीरसो सक्यमुनि, सब्बभूतानुकम्पको॥&lt;br&gt;&#xA;सब्बसत्तुत्तमो सीहो, पिटके तीणि देसयि।&lt;br&gt;&#xA;सुत्तन्तमभिधम्मञ्च, विनयञ्च महागुणं॥&lt;br&gt;&#xA;एवं नीयति सद्धम्मो, विनयो यदि तिट्ठति।&lt;br&gt;&#xA;उभतो च विभङ्गानि, खन्धका या च मातिका॥&lt;br&gt;&#xA;माला सुत्तगुणेनेव, परिवारेन गन्थिता।&lt;br&gt;&#xA;तस्सेव परिवारस्स, समुट्ठानं नियतो कतं॥&lt;br&gt;&#xA;सम्भेदं निदानं चञ्ञं, सुत्ते दिस्सन्ति उपरि।&lt;br&gt;&#xA;तस्मा सिक्खे परिवारं, धम्मकामो सुपेसलोति॥&lt;/p&gt;</description>
    </item>
    <item>
      <title>०२ अन्तरपेय्यालम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/02_antarapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/02_antarapeyyAlam/</guid>
      <description>&lt;p&gt;अन्तरपेय्यालम्&lt;/p&gt;&#xA;&lt;h2 id=&#34;कतपचछवर&#34;&gt;कतिपुच्छावारो&lt;/h2&gt;&#xA;&lt;p&gt;२७१. कति आपत्तियो? कति आपत्तिक्खन्धा? कति विनीतवत्थूनि? कति अगारवा? कति गारवा? कति विनीतवत्थूनि? कति विपत्तियो? कति आपत्तिसमुट्ठाना? कति विवादमूलानि? कति अनुवादमूलानि? कति सारणीया धम्मा? कति भेदकरवत्थूनि? कति अधिकरणानि? कति समथा?&lt;br&gt;&#xA;पञ्च आपत्तियो। पञ्च आपत्तिक्खन्धा। पञ्च विनीतवत्थूनि। सत्त आपत्तियो। सत्त आपत्तिक्खन्धा। सत्त विनीतवत्थूनि। छ अगारवा। छ गारवा। छ विनीतवत्थूनि। चतस्सो विपत्तियो। छ आपत्तिसमुट्ठाना। छ विवादमूलानि। छ अनुवादमूलानि। छ सारणीया धम्मा। अट्ठारस भेदकरवत्थूनि। चत्तारि अधिकरणानि। सत्त समथा।&lt;br&gt;&#xA;तत्थ कतमा पञ्च आपत्तियो? पाराजिकापत्ति, सङ्घादिसेसापत्ति, पाचित्तियापत्ति, पाटिदेसनीयापत्ति, दुक्कटापत्ति – इमा पञ्च आपत्तियो।&lt;br&gt;&#xA;तत्थ कतमे पञ्च आपत्तिक्खन्धा? पाराजिकापत्तिक्खन्धो, सङ्घादिसेसापत्तिक्खन्धो, पाचित्तियापत्तिक्खन्धो, पाटिदेसनीयापत्तिक्खन्धो, दुक्कटापत्तिक्खन्धो – इमे पञ्च आपत्तिक्खन्धा।&lt;br&gt;&#xA;तत्थ कतमानि पञ्च विनीतवत्थूनि? पञ्चहि आपत्तिक्खन्धेहि आरति विरति पटिविरति वेरमणी अकिरिया अकरणं अनज्झापत्ति वेलाअनतिक्कमो सेतुघातो – इमानि पञ्च विनीतवत्थूनि।&lt;br&gt;&#xA;तत्थ कतमा सत्त आपत्तियो? पाराजिकापत्ति, सङ्घादिसेसापत्ति, थुल्लच्चयापत्ति, पाचित्तियापत्ति, पाटिदेसनीयापत्ति, दुक्कटापत्ति, दुब्भासितापत्ति – इमा सत्त आपत्तियो।&lt;br&gt;&#xA;तत्थ कतमे सत्त आपत्तिक्खन्धा? पाराजिकापत्तिक्खन्धो, सङ्घादिसेसापत्तिक्खन्धो, थुल्लच्चयापत्तिक्खन्धो, पाचित्तियापत्तिक्खन्धो, पाटिदेसनीयापत्तिक्खन्धो, दुक्कटापत्तिक्खन्धो, दुब्भासितापत्तिक्खन्धो – इमे सत्त आपत्तिक्खन्धा।&lt;br&gt;&#xA;तत्थ कतमानि सत्त विनीतवत्थूनि? सत्तहि आपत्तिक्खन्धेहि आरति विरति पटिविरति वेरमणी अकिरिया अकरणं अनज्झापत्ति वेलाअनतिक्कमो सेतुघातो – इमानि सत्त विनीतवत्थूनि।&lt;br&gt;&#xA;तत्थ कतमे छ अगारवा? बुद्धे अगारवो, धम्मे अगारवो, सङ्घे अगारवो, सिक्खाय अगारवो, अप्पमादे अगारवो, पटिसन्धारे अगारवो – इमे छ अगारवा।&lt;br&gt;&#xA;तत्थ कतमे छ गारवा? बुद्धे गारवो, धम्मे गारवो, सङ्घे गारवो, सिक्खाय गारवो, अप्पमादे गारवो, पटिसन्धारे गारवो – इमे छ गारवा।&lt;br&gt;&#xA;तत्थ कतमानि छ विनीतवत्थूनि? छहि अगारवेहि आरति विरति पटिविरति वेरमणी अकिरिया अकरणं अनज्झापत्ति वेलाअनतिक्कमो सेतुघातो – इमानि छ विनीतवत्थूनि।&lt;br&gt;&#xA;तत्थ कतमा चतस्सो विपत्तियो? सीलविपत्ति, आचारविपत्ति, दिट्ठिविपत्ति, आजीवविपत्ति – इमा चतस्सो विपत्तियो।&lt;br&gt;&#xA;तत्थ कतमे छ आपत्तिसमुट्ठाना? अत्थापत्ति कायतो समुट्ठाति, न वाचतो न चित्ततो; अत्थापत्ति वाचतो समुट्ठाति, न कायतो न चित्ततो; अत्थापत्ति कायतो च वाचतो च समुट्ठाति, न चित्ततो; अत्थापत्ति कायतो च चित्ततो च समुट्ठाति, न वाचतो; अत्थापत्ति वाचतो च चित्ततो च समुट्ठाति, न कायतो; अत्थापत्ति कायतो च वाचतो च चित्ततो च समुट्ठाति – इमे छ आपत्तिसमुट्ठाना।&lt;br&gt;&#xA;२७२. तत्थ [चूळव॰ २१६; अ॰ नि॰ ६.३६; म॰ नि॰ ३.४४; दी॰ नि॰ ३.३२५] कतमानि छ विवादमूलानि? इध भिक्खु कोधनो होति उपनाही। यो सो भिक्खु कोधनो होति उपनाही सो सत्थरिपि अगारवो विहरति अप्पतिस्सो, धम्मेपि अगारवो विहरति अप्पतिस्सो, सङ्घेपि अगारवो विहरति अप्पतिस्सो, सिक्खायपि न परिपूरकारी होति। यो सो भिक्खु सत्थरि अगारवो विहरति अप्पतिस्सो, धम्मे…पे॰… सङ्घे…पे॰… सिक्खाय न परिपूरकारी, सो सङ्घे विवादं जनेति। यो होति विवादो बहुजनाहिताय बहुजनासुखाय बहुनो जनस्स अनत्थाय अहिताय दुक्खाय देवमनुस्सानम्। एवरूपं चे तुम्हे विवादमूलं अज्झत्तं वा बहिद्धा वा समनुपस्सेय्याथ तत्र तुम्हे तस्सेव पापकस्स विवादमूलस्स पहानाय वायमेय्याथ। एवरूपं चे तुम्हे विवादमूलं अज्झत्तं वा बहिद्धा वा न समनुपस्सेय्याथ तत्र तुम्हे तस्सेव पापकस्स विवादमूलस्स आयतिं अनवस्सवाय पटिपज्जेय्याथ। एवमेतस्स पापकस्स विवादमूलस्स पहानं होति। एवमेतस्स पापकस्स विवादमूलस्स आयतिं अनवस्सवो होति।&lt;br&gt;&#xA;[चूळव॰ २१६] पुन चपरं भिक्खु मक्खी होति पळासी…पे॰… इस्सुकी होति मच्छरी, सठो होति मायावी, पापिच्छो होति मिच्छादिट्ठि, सन्दिट्ठिपरामासी होति आधानग्गाही दुप्पटिनिस्सग्गी। यो सो भिक्खु सन्दिट्ठिपरामासी होति आधानग्गाही दुप्पटिनिस्सग्गी सो सत्थरिपि अगारवो विहरति अप्पतिस्सो, धम्मेपि अगारवो विहरति अप्पतिस्सो, सङ्घेपि अगारवो विहरति अप्पतिस्सो, सिक्खायपि न परिपूरकारी होति। यो सो भिक्खु सत्थरि अगारवो विहरति अप्पतिस्सो धम्मे…पे॰… सङ्घे…पे॰… सिक्खाय न परिपूरकारी, सो सङ्घे विवादं जनेति। यो सो होति विवादो बहुजनाहिताय बहुजनासुखाय बहुनो जनस्स अनत्थाय अहिताय दुक्खाय देवमनुस्सानम्। एवरूपं चे तुम्हे विवादमूलं अज्झत्तं वा बहिद्धा वा समनुपस्सेय्याथ तत्र तुम्हे तस्सेव पापकस्स विवादमूलस्स पहानाय वायमेय्याथ। एवरूपं चे तुम्हे विवादमूलं अज्झत्तं वा बहिद्धा वा न समनुपस्सेय्याथ तत्र तुम्हे तस्सेव पापकस्स विवादमूलस्स आयतिं अनवस्सवाय पटिपज्जेय्याथ। एवमेतस्स पापकस्स विवादमूलस्स पहानं होति। एवमेतस्स पापकस्स विवादमूलस्स आयतिं अनवस्सवो होति। इमानि छ विवादमूलानि।&lt;br&gt;&#xA;२७३. [चूळव॰ २१७] तत्थ कतमानि छ अनुवादमूलानि? इध भिक्खु कोधनो होति उपनाही। यो सो भिक्खु कोधनो होति उपनाही सो सत्थरिपि अगारवो विहरति अप्पतिस्सो, धम्मेपि अगारवो विहरति अप्पतिस्सो, सङ्घेपि अगारवो विहरति अप्पतिस्सो, सिक्खायपि न परिपूरकारी होति। यो सो भिक्खु सत्थरि अगारवो विहरति अप्पतिस्सो धम्मे…पे॰… सङ्घे …पे॰… सिक्खाय न परिपूरकारी सो सङ्घे अनुवादं जनेति। यो होति अनुवादो बहुजनाहिताय बहुजनासुखाय बहुनो जनस्स अनत्थाय अहिताय दुक्खाय देवमनुस्सानम्। एवरूपं चे तुम्हे अनुवादमूलं अज्झत्तं वा बहिद्धा वा समनुपस्सेय्याथ तत्र तुम्हे तस्सेव पापकस्स अनुवादमूलस्स पहानाय वायमेय्याथ। एवरूपं चे तुम्हे अनुवादमूलं अज्झत्तं वा बहिद्धा वा न समनुपस्सेय्याथ तत्र तुम्हे तस्सेव पापकस्स अनुवादमूलस्स आयतिं अनवस्सवाय पटिपज्जेय्याथ। एवमेतस्स पापकस्स अनुवादमूलस्स पहानं होति। एवमेतस्स पापकस्स अनुवादमूलस्स आयतिं अनवस्सवो होति।&lt;br&gt;&#xA;पुन चपरं भिक्खु मक्खी होति पलासी…पे॰… इस्सुकी होति मच्छरी, सठो होति मायावी, पापिच्छो होति मिच्छादिट्ठि, सन्दिट्ठिपरामासी होति आधानग्गाही दुप्पटिनिस्सग्गी। यो सो भिक्खु सन्दिट्ठिपरामासी होति आधानग्गाही दुप्पटिनिस्सग्गी सो सत्थरिपि अगारवो विहरति अप्पतिस्सो, धम्मेपि अगारवो विहरति अप्पतिस्सो, सङ्घेपि अगारवो विहरति अप्पतिस्सो, सिक्खायपि न परिपूरकारी होति। यो भिक्खु सत्थरि अगारवो विहरति अप्पतिस्सो धम्मे…पे॰… सङ्घे…पे॰… सिक्खाय न परिपूरकारी सो सङ्घे अनुवादं जनेति। योए होति अनुवादो बहुजनाहिताय बहुजनासुखाय बहुनो जनस्स अनत्थाय अहिताय दुक्खाय देवमनुस्सानम्। एवरूपं चे तुम्हे अनुवादमूलं अज्झत्तं वा बहिद्धा वा समनुपस्सेय्याथ तत्र तुम्हे तस्सेव पापकस्स अनुवादमूलस्स पहानाय वायमेय्याथ। एवरूपं चे तुम्हे अनुवादमूलं अज्झत्तं वा बहिद्धा वा न समनुपस्सेय्याथ तत्र तुम्हे तस्सेव पापकस्स अनुवादमूलस्स आयतिं अनवस्सवाय पटिपज्जेय्याथ। एवमेतस्स पापकस्स अनुवादमूलस्स पहानं होति। एवमेतस्स पापकस्स अनुवादमूलस्स आयतिं अनवस्सवो होति। इमानि छ अनुवादमूलानि।&lt;br&gt;&#xA;२७४. [दी॰ नि॰ ३.३२४; अ॰ नि॰ ६.११] तत्थ कतमे छ सारणीया धम्मा? इध भिक्खुनो मेत्तं कायकम्मं पच्चुपट्ठितं होति सब्रह्मचारीसु आवि चेव रहो च। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति।&lt;br&gt;&#xA;पुन चपरं भिक्खुनो मेत्तं वचीकम्मं पच्चुपट्ठितं होति सब्रह्मचारीसु आवि चेव रहो च। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति।&lt;br&gt;&#xA;पुन चपरं भिक्खुनो मेत्तं मनोकम्मं पच्चुपट्ठितं होति सब्रह्मचारीसु आवि चेव रहो च। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति।&lt;br&gt;&#xA;पुन चपरं भिक्खु ये ते लाभा धम्मिका धम्मलद्धा अन्तमसो पत्तपरियापन्नमत्तम्पि तथारूपेहि लाभेहि अप्पटिविभत्तभोगी होति सीलवन्तेहि सब्रह्मचारीहि साधारणभोगी। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति।&lt;br&gt;&#xA;पुन चपरं भिक्खु यानि तानि सीलानि अखण्डानि अच्छिद्दानि असबलानि अकम्मासानि भुजिस्सानि विञ्ञुपसत्थानि अपरामट्ठानि समाधिसंवत्तनिकानि , तथारूपेसु सीलेसु सीलसामञ्ञगतो विहरति सब्रह्मचारीहि आवि चेव रहो च। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति।&lt;br&gt;&#xA;पुन चपरं भिक्खु यायं दिट्ठि अरिया निय्यानिका निय्याति तक्करस्स सम्मा दुक्खक्खयाय तथारूपाय दिट्ठिया दिट्ठिसामञ्ञगतो विहरति सब्रह्मचारीहि आवि चेव रहो च। अयम्पि धम्मो सारणीयो पियकरणो गरुकरणो सङ्गहाय अविवादाय सामग्गिया एकीभावाय संवत्तति। इमे छ सारणीया धम्मा।&lt;br&gt;&#xA;२७५. तत्थ कतमानि अट्ठारस भेदकरवत्थूनि? इध भिक्खु अधम्मं ‘‘धम्मो’’ति दीपेति, धम्मं ‘‘अधम्मो’’ति दीपेति, अविनयं ‘‘विनयो’’ति दीपेति, विनयं ‘‘अविनयो’’ति दीपेति, अभासितं अलपितं तथागतेन ‘‘भासितं लपितं तथागतेना’’ति दीपेति, भासितं लपितं तथागतेन ‘‘अभासितं अलपितं तथागतेना’’ति दीपेति, अनाचिण्णं तथागतेन ‘‘आचिण्णं तथागतेना’’ति दीपेति, आचिण्णं तथागतेन ‘‘अनाचिण्णं तथागतेना’’ति दीपेति, अपञ्ञत्तं तथागतेन ‘‘पञ्ञत्तं तथागतेना’’ति दीपेति, पञ्ञत्तं तथागतेन ‘‘अपञ्ञत्तं तथागतेना’’ति दीपेति, आपत्तिं ‘‘अनापत्ती’’ति दीपेति, अनापत्तिं ‘‘आपत्ती’’ति दीपेति, लहुकं आपत्तिं ‘‘गरुका आपत्ती’’ति दीपेति, गरुकं आपत्तिं ‘‘लहुका आपत्ती’’ति दीपेति, सावसेसं आपत्तिं ‘‘अनवसेसा आपत्ती’’ति दीपेति, अनवसेसं आपत्तिं ‘‘सावसेसा आपत्ती’’ति दीपेति, दुट्ठुल्लं आपत्तिं ‘‘अदुट्ठुल्ला आपत्ती’’ति दीपेति, अदुट्ठुल्लं आपत्तिं ‘‘दुट्ठुल्ला आपत्ती’’ति दीपेति। इमानि अट्ठारस भेदकरवत्थूनि।&lt;br&gt;&#xA;[चूळव॰ २१५; परि॰ ३४०] तत्थ कतमानि चत्तारि अधिकरणानि? विवादाधिकरणं, अनुवादाधिकरणं, आपत्ताधिकरणं, किच्चाधिकरणं – इमानि चत्तारि अधिकरणानि।&lt;br&gt;&#xA;तत्थ कतमे सत्त समथा? सम्मुखाविनयो, सतिविनयो, अमूळ्हविनयो, पटिञ्ञातकरणं, येभुय्यसिका, तस्सपापियसिका, तिणवत्थारको – इमे सत्त समथा।&lt;br&gt;&#xA;कतिपुच्छावारो निट्ठितो।&lt;br&gt;&#xA;तस्सुद्दानं –&lt;br&gt;&#xA;आपत्ति आपत्तिक्खन्धा, विनीता सत्तधा पुन।&lt;br&gt;&#xA;विनीतागारवा चेव, गारवा मूलमेव च॥&lt;br&gt;&#xA;पुन विनीता विपत्ति, समुट्ठाना विवादना।&lt;br&gt;&#xA;अनुवादा सारणीयं, भेदाधिकरणेन च॥&lt;br&gt;&#xA;सत्तेव समथा वुत्ता, पदा सत्तरसा इमेति॥&lt;/p&gt;</description>
    </item>
    <item>
      <title>०३ खन्धकपुच्छावारो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/03_khandhakapuchChAvAro/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/03_khandhakapuchChAvAro/</guid>
      <description>&lt;p&gt;खन्धकपुच्छावारो&lt;br&gt;&#xA;३२०.&lt;br&gt;&#xA;उपसम्पदं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;उपसम्पदं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं द्वे आपत्तियो॥&lt;br&gt;&#xA;उपोसथं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;उपोसथं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;वस्सूपनायिकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;वस्सूपनायिकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;पवारणं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;पवारणं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;चम्मसञ्ञुत्तं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;चम्मसञ्ञुत्तं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;भेसज्जं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;भेसज्जं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;कथिनकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;कथिनकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं नत्थि तत्थ आपत्ति [न कतमा आपत्तियो (क॰)]॥&lt;br&gt;&#xA;चीवरसञ्ञुत्तं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;चीवरसञ्ञुत्तं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;चम्पेय्यकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;चम्पेय्यकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;कोसम्बकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;कोसम्बकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;कम्मक्खन्धकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;कम्मक्खन्धकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;पारिवासिकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;पारिवासिकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;समुच्चयं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;समुच्चयं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;समथं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;समथं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं द्वे आपत्तियो॥&lt;br&gt;&#xA;खुद्दकवत्थुकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;खुद्दकवत्थुकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;सेनासनं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;सेनासनं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं तिस्सो आपत्तियो॥&lt;br&gt;&#xA;सङ्घभेदं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;सङ्घभेदं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं द्वे आपत्तियो॥&lt;br&gt;&#xA;समाचारं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;समाचारं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;ठपनं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;ठपनं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं एका आपत्ति॥&lt;br&gt;&#xA;भिक्खुनिक्खन्धकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;भिक्खुनिक्खन्धकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं द्वे आपत्तियो॥&lt;br&gt;&#xA;पञ्चसतिकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;पञ्चसतिकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं नत्थि तत्थ आपत्ति॥&lt;br&gt;&#xA;सत्तसतिकं पुच्छिस्सं सनिदानं सनिद्देसम्।&lt;br&gt;&#xA;समुक्कट्ठपदानं कति आपत्तियो।&lt;br&gt;&#xA;सत्तसतिकं विस्सज्जिस्सं सनिदानं सनिद्देसम्।&lt;br&gt;&#xA;समुक्कट्ठपदानं नत्थि तत्थ आपत्तीति॥&lt;br&gt;&#xA;खन्धकपुच्छावारो निट्ठितो पठमो।&lt;br&gt;&#xA;तस्सुद्दानं –&lt;br&gt;&#xA;उपसम्पदूपोसथो , वस्सूपनायिकपवारणा।&lt;br&gt;&#xA;चम्मभेसज्जकथिना, चीवरं चम्पेय्यकेन च॥&lt;br&gt;&#xA;कोसम्बक्खन्धकं कम्मं, पारिवासिसमुच्चया।&lt;br&gt;&#xA;समथखुद्दका सेना, सङ्घभेदं समाचारो।&lt;br&gt;&#xA;ठपनं भिक्खुनिक्खन्धं, पञ्चसत्तसतेन चाति॥&lt;/p&gt;</description>
    </item>
    <item>
      <title>०४ एकुत्तरिकनयो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/04_ekuttarikanayo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/04_ekuttarikanayo/</guid>
      <description>&lt;p&gt;एकुत्तरिकनयो&lt;/p&gt;&#xA;&lt;h2 id=&#34;१-एककवर&#34;&gt;१. एककवारो&lt;/h2&gt;&#xA;&lt;p&gt;३२१. आपत्तिकरा धम्मा जानितब्बा। अनापत्तिकरा धम्मा जानितब्बा। आपत्ति जानितब्बा। अनापत्ति जानितब्बा। लहुका आपत्ति जानितब्बा। गरुका आपत्ति जानितब्बा। सावसेसा आपत्ति जानितब्बा। अनवसेसा आपत्ति जानितब्बा। दुट्ठुल्ला आपत्ति जानितब्बा। अदुट्ठुल्ला आपत्ति जानितब्बा। सप्पटिकम्मा आपत्ति जानितब्बा। अप्पटिकम्मा आपत्ति जानितब्बा। देसनागामिनी आपत्ति जानितब्बा। अदेसनागामिनी आपत्ति जानितब्बा। अन्तरायिका आपत्ति जानितब्बा। अनन्तरायिका आपत्ति जानितब्बा। सावज्जपञ्ञत्ति आपत्ति जानितब्बा। अनवज्जपञ्ञत्ति आपत्ति जानितब्बा। किरियतो समुट्ठिता आपत्ति जानितब्बा। अकिरियतो समुट्ठिता आपत्ति जानितब्बा। किरियाकिरियतो समुट्ठिता आपत्ति जानितब्बा। पुब्बापत्ति जानितब्बा। अपरापत्ति जानितब्बा। पुब्बापत्तीनं अन्तरापत्ति जानितब्बा। अपरापत्तीनं अन्तरापत्ति जानितब्बा। देसिता गणनूपगा आपत्ति जानितब्बा। देसिता न गणनूपगा आपत्ति जानितब्बा। पञ्ञत्ति जानितब्बा। अनुपञ्ञत्ति जानितब्बा। अनुप्पन्नपञ्ञत्ति जानितब्बा। सब्बत्थपञ्ञत्ति जानितब्बा। पदेसपञ्ञत्ति जानितब्बा। साधारणपञ्ञत्ति जानितब्बा । असाधारणपञ्ञत्ति जानितब्बा। एकतोपञ्ञत्ति जानितब्बा। उभतोपञ्ञत्ति जानितब्बा। थुल्लवज्जा आपत्ति जानितब्बा। अथुल्लवज्जा आपत्ति जानितब्बा। गिहिपटिसंयुत्ता आपत्ति जानितब्बा। न गिहिपटिसंयुत्ता आपत्ति जानितब्बा। नियता आपत्ति जानितब्बा। अनियता आपत्ति जानितब्बा। आदिकरो पुग्गलो जानितब्बो। अनादिकरो पुग्गलो जानितब्बो। अधिच्चापत्तिको पुग्गलो जानितब्बो। अभिण्हापत्तिको पुग्गलो जानितब्बो। चोदको पुग्गलो जानितब्बो। चुदितको पुग्गलो जानितब्बो। अधम्मचोदको पुग्गलो जानितब्बो। अधम्मचुदितको पुग्गलो जानितब्बो। धम्मचोदको पुग्गलो जानितब्बो। धम्मचुदितको पुग्गलो जानितब्बो । नियतो पुग्गलो जानितब्बो। अनियतो पुग्गलो जानितब्बो। अभब्बापत्तिको पुग्गलो जानितब्बो। भब्बापत्तिको पुग्गलो जानितब्बो। उक्खित्तको पुग्गलो जानितब्बो। अनुक्खित्तको पुग्गलो जानितब्बो। नासितको पुग्गलो जानितब्बो। अनासितको पुग्गलो जानितब्बो। समानसंवासको पुग्गलो जानितब्बो। असमानसंवासको पुग्गलो जानितब्बो। ठपनं जानितब्बन्ति।&lt;br&gt;&#xA;एककं निट्ठितम्।&lt;br&gt;&#xA;तस्सुद्दानं –&lt;br&gt;&#xA;करा आपत्ति लहुका, सावसेसा च दुट्ठुल्ला।&lt;br&gt;&#xA;पटिकम्मदेसना च, अन्तरा वज्जकिरियं॥&lt;br&gt;&#xA;किरियाकिरियं पुब्बा, अन्तरा गणनूपगा।&lt;br&gt;&#xA;पञ्ञत्ति अनानुप्पन्न, सब्बसाधारणा च एकतो [पञ्ञत्तानुप्पन्ना सब्बा, साधारणा च एकतो (स्या॰)]॥&lt;br&gt;&#xA;थुल्लगिहिनियता च, आदि अधिच्चचोदको।&lt;br&gt;&#xA;अधम्मधम्मनियतो, अभब्बोक्खित्तनासिता।&lt;br&gt;&#xA;समानं ठपनञ्चेव, उद्दानं एकके इदन्ति॥&lt;/p&gt;</description>
    </item>
    <item>
      <title>०५ उपोसथादिपुच्छाविस्सज्जना</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/05_uposathAdipuchChAvissajjanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/05_uposathAdipuchChAvissajjanA/</guid>
      <description>&lt;p&gt;उपोसथादिपुच्छाविस्सज्जना&lt;/p&gt;&#xA;&lt;h2 id=&#34;आदमजझनतपचछनम&#34;&gt;आदिमज्झन्तपुच्छनम्&lt;/h2&gt;&#xA;&lt;p&gt;३३२. उपोसथकम्मस्स को आदि, किं मज्झे, किं परियोसानं? पवारणाकम्मस्स को आदि, किं मज्झे, किं परियोसानं? तज्जनीयकम्मस्स को आदि, किं मज्झे, किं परियोसानं? नियस्सकम्मस्स…पे॰… पब्बाजनीयकम्मस्स…पे॰… पटिसारणीयकम्मस्स…पे॰… उक्खेपनीयकम्मस्स…पे॰… परिवासदानस्स…पे॰… मूलायपटिकस्सनाय…पे॰… मानत्तदानस्स…पे॰… अब्भानस्स…पे॰… उपसम्पदाकम्मस्स को आदि, किं मज्झे, किं परियोसानं? तज्जनीयकम्मस्स पटिप्पस्सद्धिया को आदि, किं मज्झे, किं परियोसानं? नियस्सकम्मस्स पटिप्पस्सद्धिया को आदि, किं मज्झे, किं परियोसानं? पब्बाजनीयकम्मस्स पटिप्पस्सद्धिया को आदि, किं मज्झे, किं परियोसानं? पटिसारणीयकम्मस्स पटिप्पस्सद्धिया को आदि, किं मज्झे, किं परियोसानं? उक्खेपनीयकम्मस्स पटिप्पस्सद्धिया को आदि, किं मज्झे, किं परियोसानं? सतिविनयस्स को आदि, किं मज्जे, किं परियोसानं? अमूळ्हविनयस्स को आदि, किं मज्झे, किं परियोसानं? तस्सपापियसिकाय को आदि, किं मज्झे, किं परियोसानं? तिणवत्थारकस्स को आदि, किं मज्झे, किं परियोसानं? भिक्खुनोवादकसम्मुतिया को आदि, किं मज्झे, किं परियोसानं? तिचीवरेन अविप्पवाससम्मुतिया को आदि, किं मज्झे, किं परियोसानं? सन्थतसम्मुतिया को आदि, किं मज्झे, किं परियोसानं? रूपियछड्डकसम्मुतिया को आदि, किं मज्झे, किं परियोसानं? साटियग्गाहापकसम्मुतियो को आदि, किं मज्झे, किं परियोसानं? पत्तग्गाहापकसम्मुतिया को आदि, किं मज्झे, किं परियोसानं? दण्डसम्मुतिया को आदि, किं मज्झे, किं परियोसानं? सिक्कासम्मुतिया को आदि, किं मज्झे, किं परियोसानं? दण्डसिक्कासम्मुतिया को आदि, किं मज्झे, किं परियोसानं?&lt;/p&gt;</description>
    </item>
    <item>
      <title>०६ गाथासङ्गणिकम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/06_gAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/06_gAthAsangaNikam/</guid>
      <description>&lt;p&gt;गाथासङ्गणिकम्&lt;/p&gt;&#xA;&lt;h2 id=&#34;१-सततनगरस-पञञततसकखपदम&#34;&gt;१. सत्तनगरेसु पञ्ञत्तसिक्खापदम्&lt;/h2&gt;&#xA;&lt;p&gt;३३५.&lt;br&gt;&#xA;एकंसं चीवरं कत्वा, पग्गण्हित्वान अञ्जलिम्।&lt;br&gt;&#xA;आसीसमानरूपोव [आसिंसमानरूपोव (सी॰ स्या॰)], किस्स त्वं इध मागतो॥&lt;br&gt;&#xA;द्वीसु विनयेसु ये पञ्ञत्ता।&lt;br&gt;&#xA;उद्देसं आगच्छन्ति उपोसथेसु।&lt;br&gt;&#xA;कति ते सिक्खापदा होन्ति।&lt;br&gt;&#xA;कतिसु नगरेसु पञ्ञत्ता॥&lt;br&gt;&#xA;भद्दको ते उम्मङ्गो, योनिसो परिपुच्छसि।&lt;br&gt;&#xA;तग्घ ते अहमक्खिस्सं, यथासि कुसलो तथा॥&lt;br&gt;&#xA;द्वीसु विनयेसु ये पञ्ञत्ता।&lt;br&gt;&#xA;उद्देसं आगच्छन्ति उपोसथेसु।&lt;br&gt;&#xA;अड्ढुड्ढसतानि ते होन्ति।&lt;br&gt;&#xA;सत्तसु नगरेसु पञ्ञत्ता॥&lt;br&gt;&#xA;कतमेसु सत्तसु नगरेसु पञ्ञत्ता।&lt;br&gt;&#xA;इङ्घ मे त्वं ब्याकर नं [इङ्घ मे तं ब्याकर (क॰)]।&lt;br&gt;&#xA;तं वचनपथं [तव वचनपथं (स्या॰)] निसामयित्वा।&lt;br&gt;&#xA;पटिपज्जेम हिताय नो सिया॥&lt;br&gt;&#xA;वेसालियं राजगहे, सावत्थियञ्च आळवियम्।&lt;br&gt;&#xA;कोसम्बियञ्च सक्केसु, भग्गेसु चेव पञ्ञत्ता॥&lt;br&gt;&#xA;कति वेसालियं पञ्ञत्ता, कति राजगहे कता।&lt;br&gt;&#xA;सावत्थियं कति होन्ति, कति आळवियं कता॥&lt;br&gt;&#xA;कति कोसम्बियं पञ्ञत्ता, कति सक्केसु वुच्चन्ति।&lt;br&gt;&#xA;कति भग्गेसु पञ्ञत्ता, तं मे अक्खाहि पुच्छितो॥&lt;br&gt;&#xA;दस वेसालियं पञ्ञत्ता, एकवीस राजगहे कता।&lt;br&gt;&#xA;छऊन तीणिसतानि, सब्बे सावत्थियं कता॥&lt;br&gt;&#xA;छ आळवियं पञ्ञत्ता, अट्ठ कोसम्बियं कता।&lt;br&gt;&#xA;अट्ठ सक्केसु वुच्चन्ति, तयो भग्गेसु पञ्ञत्ता॥&lt;br&gt;&#xA;ये वेसालियं पञ्ञत्ता, ते सुणोहि यथातथं [यथाकथं (सी॰ स्या॰ एवमुपरिपि)]।&lt;br&gt;&#xA;मेथुनविग्गहुत्तरि, अतिरेकञ्च काळकं॥&lt;br&gt;&#xA;भूतं परम्परभत्तं, दन्तपोनेन [दन्तपोणेन (क॰)] अचेलको।&lt;br&gt;&#xA;भिक्खुनीसु च अक्कोसो, दसेते वेसालियं कता॥&lt;br&gt;&#xA;ये राजगहे पञ्ञत्ता, ते सुणोहि यथातथम्।&lt;br&gt;&#xA;अदिन्नादानं राजगहे, द्वे अनुद्धंसना द्वेपि च भेदा॥&lt;br&gt;&#xA;अन्तरवासकं रूपियं सुत्तं, उज्झापनेन च पाचितपिण्डम्।&lt;br&gt;&#xA;गणभोजनं विकाले च, चारित्तं नहानं ऊनवीसति॥&lt;br&gt;&#xA;चीवरं दत्वा वोसासन्ति, एते राजगहे कता।&lt;br&gt;&#xA;गिरग्गचरिया तत्थेव, छन्ददानेन एकवीसति॥&lt;br&gt;&#xA;ये सावत्थियं पञ्ञत्ता, ते सुणोहि यथातथम्।&lt;br&gt;&#xA;पाराजिकानि चत्तारि, सङ्घादिसेसा भवन्ति सोळस॥&lt;br&gt;&#xA;अनियता च द्वे होन्ति, निस्सग्गिया चतुवीसति।&lt;br&gt;&#xA;छपञ्ञाससतञ्चेव, खुद्दकानि पवुच्चन्ति॥&lt;br&gt;&#xA;दसयेव च गारय्हा, द्वेसत्तति च सेखिया।&lt;br&gt;&#xA;छऊन तीणिसतानि, सब्बे सावत्थियं कता॥&lt;br&gt;&#xA;ये आळवियं पञ्ञत्ता, ते सुणोहि यथातथम्।&lt;br&gt;&#xA;कुटिकोसियसेय्या च, खणने गच्छ देवते।&lt;br&gt;&#xA;सप्पाणकञ्च सिञ्चन्ति, छ एते आळवियं कता॥&lt;br&gt;&#xA;ये कोसम्बियं पञ्ञत्ता, ते सुणोहि यथातथम्।&lt;br&gt;&#xA;महाविहारो दोवचस्सं, अञ्ञं द्वारं सुराय च।&lt;br&gt;&#xA;अनादरियं सहधम्मो, पयोपानेन अट्ठमं॥&lt;br&gt;&#xA;ये सक्केसु पञ्ञत्ता, ते सुणोहि यथातथम्।&lt;br&gt;&#xA;एळकलोमानि पत्तो च, ओवादो चेव भेसज्जं॥&lt;br&gt;&#xA;सूचि आरञ्ञिको चेव, अट्ठेते [छ एते (सब्बत्थ)] कापिलवत्थवे।&lt;br&gt;&#xA;उदकसुद्धिया ओवादो, भिक्खुनीसु पवुच्चन्ति॥&lt;br&gt;&#xA;ये भग्गेसु पञ्ञत्ता, ते सुणोहि यथातथम्।&lt;br&gt;&#xA;समादहित्वा विसिब्बेन्ति, सामिसेन ससित्थकं॥&lt;br&gt;&#xA;पाराजिकानि चत्तारि, सङ्घादिसेसानि भवन्ति।&lt;br&gt;&#xA;सत्त च निस्सग्गियानि, अट्ठ द्वत्तिंस खुद्दका॥&lt;br&gt;&#xA;द्वे गारय्हा तयो सेक्खा, छप्पञ्ञास सिक्खापदा।&lt;br&gt;&#xA;छसु नगरेसु पञ्ञत्ता, बुद्धेनादिच्चबन्धुना॥&lt;br&gt;&#xA;छऊन तीणिसतानि, सब्बे सावत्थियं कता।&lt;br&gt;&#xA;कारुणिकेन बुद्धेन, गोतमेन यसस्सिना॥&lt;/p&gt;</description>
    </item>
    <item>
      <title>०७ अधिकरणभेदो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/07_adhikaraNabhedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/07_adhikaraNabhedo/</guid>
      <description>&lt;p&gt;अधिकरणभेदो&lt;/p&gt;&#xA;&lt;h2 id=&#34;१-उककटनभदद&#34;&gt;१. उक्कोटनभेदादि&lt;/h2&gt;&#xA;&lt;p&gt;३४०. [चूळव॰ २१५; परि॰ २७५] चत्तारि अधिकरणानि। विवादाधिकरणं, अनुवादाधिकरणं, आपत्ताधिकरणं, किच्चाधिकरणं – इमानि चत्तारि अधिकरणानि।&lt;br&gt;&#xA;इमेसं चतुन्नं अधिकरणानं कति उक्कोटा? इमेसं चतुन्नं अधिकरणानं दस उक्कोटा। विवादाधिकरणस्स द्वे उक्कोटा, अनुवादाधिकरणस्स चत्तारो उक्कोटा, आपत्ताधिकरणस्स तयो उक्कोटा, किच्चाधिकरणस्स एको उक्कोटो – इमेसं चतुन्नं अधिकरणानं इमे दस उक्कोटा।&lt;br&gt;&#xA;विवादाधिकरणं उक्कोटेन्तो कति समथे उक्कोटेति? अनुवादाधिकरणं उक्कोटेन्तो कति समथे उक्कोटेति? आपत्ताधिकरणं उक्कोटेन्तो कति समथे उक्कोटेति? किच्चाधिकरणं उक्कोटेन्तो कति समथे उक्कोटेति?&lt;br&gt;&#xA;विवादाधिकरणं उक्कोटेन्तो द्वे समथे उक्कोटेति। अनुवादाधिकरणं उक्कोटेन्तो चत्तारो समथे उक्कोटेति। आपत्ताधिकरणं उक्कोटेन्तो तयो समथे उक्कोटेति। किच्चाधिकरणं उक्कोटेन्तो एकं समथं उक्कोटेति।&lt;br&gt;&#xA;३४१. कति उक्कोटा? कतिहाकारेहि उक्कोटनं पसवति? कतिहङ्गेहि समन्नागतो पुग्गलो अधिकरणं उक्कोटेति? कति पुग्गला अधिकरणं उक्कोटेन्ता आपत्तिं आपज्जन्ति?&lt;br&gt;&#xA;द्वादस उक्कोटा। दसहाकारेहि उक्कोटनं पसवति। चतूहङ्गेहि समन्नागतो पुग्गलो अधिकरणं उक्कोटेति। चत्तारो पुग्गला अधिकरणं उक्कोटेन्ता आपत्तिं आपज्जन्ति?&lt;br&gt;&#xA;कतमे द्वादस उक्कोटा? अकतं कम्मं, दुक्कटं कम्मं, पुन कातब्बं कम्मं, अनिहतं, दुन्निहतं, पुन निहनितब्बं, अविनिच्छितं, दुविनिच्छितं, पुन विनिच्छितब्बं, अवूपसन्तं, दुवूपसन्तं, पुन वूपसमेतब्बन्ति – इमे द्वादस उक्कोटा।&lt;br&gt;&#xA;कतमेहि दसहाकारेहि उक्कोटनं पसवति? तत्थ जातकं अधिकरणं उक्कोटेति, तत्थ जातकं वूपसन्तं अधिकरणं उक्कोटेति, अन्तरामग्गे अधिकरणं उक्कोटेति, अन्तरामग्गे वूपसन्तं अधिकरणं उक्कोटेति, तत्थ गतं अधिकरणं उक्कोटेति, तत्थ गतं वूपसन्तं अधिकरणं उक्कोटेति, सतिविनयं उक्कोटेति, अमूळ्हविनयं उक्कोटेति, तस्सपापियसिकं उक्कोटेति, तिणवत्थारकं उक्कोटेति – इमेहि दसहाकारेहि उक्कोटनं पसवति।&lt;br&gt;&#xA;कतमेहि चतूहङ्गेहि समन्नागतो पुग्गलो अधिकरणं उक्कोटेति? छन्दागतिं गच्छन्तो अधिकरणं उक्कोटेति, दोसागतिं गच्छन्तो अधिकरणं उक्कोटेति, मोहागतिं गच्छन्तो अधिकरणं उक्कोटेति, भयागतिं गच्छन्तो अधिकरणं उक्कोटेति – इमेहि चतूहङ्गेहि समन्नागतो पुग्गलो अधिकरणं उक्कोटेति।&lt;br&gt;&#xA;कतमे चत्तारो पुग्गला अधिकरणं उक्कोटेन्ता आपत्तिं आपज्जन्ति? तदहुपसम्पन्नो उक्कोटेति उक्कोटनकं पाचित्तियं, आगन्तुको उक्कोटेति उक्कोटनकं पाचित्तियं, कारको उक्कोटेति उक्कोटनकं पाचित्तियं, छन्ददायको उक्कोटेति उक्कोटनकं पाचित्तियं – इमे चत्तारो पुग्गला अधिकरणं उक्कोटेन्ता आपत्तिं आपज्जन्ति।&lt;/p&gt;</description>
    </item>
    <item>
      <title>०८ अपरगाथासङ्गणिकम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/08_aparagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/08_aparagAthAsangaNikam/</guid>
      <description>&lt;p&gt;अपरगाथासङ्गणिकम्&lt;/p&gt;&#xA;&lt;h2 id=&#34;१-चदनदपचछवससजजन&#34;&gt;१. चोदनादिपुच्छाविस्सज्जना&lt;/h2&gt;&#xA;&lt;p&gt;३५९.&lt;br&gt;&#xA;चोदना किमत्थाय, सारणा किस्स कारणा।&lt;br&gt;&#xA;सङ्घो किमत्थाय, मतिकम्मं पन किस्स कारणा॥&lt;br&gt;&#xA;चोदना सारणत्थाय, निग्गहत्थाय सारणा।&lt;br&gt;&#xA;सङ्घो परिग्गहत्थाय, मतिकम्मं पन पाटियेक्कं॥&lt;br&gt;&#xA;मा खो तुरितो अभणि, मा खो चण्डिकतो भणि।&lt;br&gt;&#xA;मा खो पटिघं जनयि, सचे अनुविज्जको तुवं॥&lt;br&gt;&#xA;मा खो सहसा अभणि, कथं विग्गाहिकं अनत्थसंहितम्।&lt;br&gt;&#xA;सुत्ते विनये अनुलोमे, पञ्ञत्ते अनुलोमिके॥&lt;br&gt;&#xA;अनुयोगवत्तं निसामय, कुसलेन बुद्धिमता कतम्।&lt;br&gt;&#xA;सुवुत्तं सिक्खापदानुलोमिकं, गतिं न नासेन्तो सम्परायिकम्।&lt;br&gt;&#xA;हितेसी अनुयुञ्जस्सु, कालेनत्थूपसंहितं॥&lt;br&gt;&#xA;चुदितस्स च चोदकस्स च।&lt;br&gt;&#xA;सहसा वोहारं मा पधारेसि।&lt;br&gt;&#xA;चोदको आह आपन्नोति।&lt;br&gt;&#xA;चुदितको आह अनापन्नोति॥&lt;br&gt;&#xA;उभो अनुक्खिपन्तो, पटिञ्ञानुसन्धितेन कारये।&lt;br&gt;&#xA;पटिञ्ञा लज्जीसु कता, अलज्जीसु एवं न विज्जति।&lt;br&gt;&#xA;बहुम्पि अलज्जी भासेय्य, वत्तानुसन्धितेन [वुत्तानुसन्धितेन (सी॰ स्या॰ क॰)] कारये॥&lt;br&gt;&#xA;अलज्जी कीदिसो होति, पटिञ्ञा यस्स न रूहति।&lt;br&gt;&#xA;एतञ्च [एवञ्च (क॰)] ताहं पुच्छामि, कीदिसो वुच्चति अलज्जी पुग्गलो॥&lt;br&gt;&#xA;सञ्चिच्च आपत्तिं आपज्जति, आपत्तिं परिगूहति।&lt;br&gt;&#xA;अगतिगमनञ्च गच्छति, एदिसो वुच्चति अलज्जीपुग्गलो॥&lt;br&gt;&#xA;सच्चं अहम्पि जानामि, एदिसो वुच्चति अलज्जीपुग्गलो।&lt;br&gt;&#xA;अञ्ञञ्च ताहं पुच्छामि, कीदिसो वुच्चति लज्जीपुग्गलो॥&lt;br&gt;&#xA;सञ्चिच्च आपत्तिं नापज्जति, आपत्तिं न परिगूहति।&lt;br&gt;&#xA;अगतिगमनं न गच्छति, एदिसो वुच्चति लज्जीपुग्गलो॥&lt;br&gt;&#xA;सच्चं अहम्पि जानामि, एदिसो वुच्चति लज्जीपुग्गलो।&lt;br&gt;&#xA;अञ्ञञ्च ताहं पुच्छामि, कीदिसो वुच्चति अधम्मचोदको॥&lt;br&gt;&#xA;अकाले चोदेति अभूतेन।&lt;br&gt;&#xA;फरुसेन अनत्थसंहितेन।&lt;br&gt;&#xA;दोसन्तरो चोदेति नो मेत्ताचित्तो।&lt;br&gt;&#xA;एदिसो वुच्चति अधम्मचोदको॥&lt;br&gt;&#xA;सच्चं अहम्पि जानामि, एदिसो वुच्चति अधम्मचोदको।&lt;br&gt;&#xA;अञ्ञञ्च ताहं पुच्छामि, कीदिसो वुच्चति धम्मचोदको॥&lt;br&gt;&#xA;कालेन चोदेति भूतेन, सण्हेन अत्थसंहितेन।&lt;br&gt;&#xA;मेत्ताचित्तो चोदेति नो दोसन्तरो।&lt;br&gt;&#xA;एदिसो वुच्चति धम्मचोदको॥&lt;br&gt;&#xA;सच्चं अहम्पि जानामि, एदिसो वुच्चति धम्मचोदको।&lt;br&gt;&#xA;अञ्ञञ्च ताहं पुच्छामि, कीदिसो वुच्चति बालचोदको॥&lt;br&gt;&#xA;पुब्बापरं न जानाति, पुब्बापरस्स अकोविदो।&lt;br&gt;&#xA;अनुसन्धिवचनपथं न जानाति।&lt;br&gt;&#xA;अनुसन्धिवचनपथस्स अकोविदो।&lt;br&gt;&#xA;एदिसो वुच्चति बालचोदको॥&lt;br&gt;&#xA;सच्चं अहम्पि जानामि, एदिसो वुच्चति बालचोदको।&lt;br&gt;&#xA;अञ्ञञ्च ताहं पुच्छामि, कीदिसो वुच्चति पण्डितचोदको॥&lt;br&gt;&#xA;पुब्बापरम्पि जानाति, पुब्बापरस्स कोविदो।&lt;br&gt;&#xA;अनुसन्धिवचनपथं जानाति, अनुसन्धिवचनपथस्स कोविदो।&lt;br&gt;&#xA;एदिसो वुच्चति पण्डितचोदको॥&lt;br&gt;&#xA;सच्चं अहम्पि जानामि, एदिसो वुच्चति पण्डितचोदको।&lt;br&gt;&#xA;अञ्ञञ्च ताहं पुच्छामि, चोदना किन्ति वुच्चति॥&lt;br&gt;&#xA;सीलविपत्तिया चोदेति, अथो आचारदिट्ठिया।&lt;br&gt;&#xA;आजीवेनपि चोदेति, चोदना तेन वुच्चतीति॥&lt;br&gt;&#xA;अपरं गाथासङ्गणिकं निट्ठितम्।&lt;/p&gt;</description>
    </item>
    <item>
      <title>०९ चोदनाकण्डम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/09_chodanAkaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/09_chodanAkaNDam/</guid>
      <description>&lt;p&gt;चोदनाकण्डम्&lt;/p&gt;&#xA;&lt;h2 id=&#34;१-अनवजजकअनयग&#34;&gt;१. अनुविज्जकअनुयोगो&lt;/h2&gt;&#xA;&lt;p&gt;३६०. अनुविज्जके चोदको पुच्छितब्बो – ‘‘यं खो त्वं, आवुसो, इमं भिक्खुं चोदेसि, किम्हि नं चोदेसि, सीलविपत्तिया वा चोदेसि, आचारविपत्तिया वा चोदेसि, दिट्ठिविपत्तिया वा चोदेसी’’ति? सो चे एवं वदेय्य – ‘‘सीलविपत्तिया वा चोदेमि, आचारविपत्तिया वा चोदेमि, दिट्ठिविपत्तिया वा चोदेमी’’ति, सो एवमस्स वचनीयो – ‘‘जानासि पनायस्मा सीलविपत्तिं, जानासि आचारविपत्तिं, जानासि दिट्ठिविपत्ति’’न्ति? सो चे एवं वदेय्य – ‘‘जानामि खो अहं, आवुसो, सीलविपत्तिं, जानामि आचारविपत्तिं, जानामि दिट्ठिविपत्ति’’न्ति, सो एवमस्स वचनीयो – ‘‘कतमा पनावुसो, सीलविपत्ति? कतमा आचारविपत्ति? कतमा दिट्ठिविपत्ती’’ति? सो चे एवं वदेय्य – ‘‘चत्तारि च पाराजिकानि, तेरस च सङ्घादिसेसा – अयं सीलविपत्ति। थुल्लच्चयं, पाचित्तियं, पाटिदेसनीयं, दुक्कटं, दुब्भासितं, अयं आचारविपत्ति। मिच्छादिट्ठि, अन्तग्गाहिका दिट्ठि – अयं दिट्ठिविपत्ती’’ति, सो एवमस्स वचनीयो – ‘‘यं खो त्वं, आवुसो, इमं भिक्खुं चोदेसि, दिट्ठेन वा चोदेसि सुतेन वा चोदेसि परिसङ्काय वा चोदेसी’’ति? सो चे एवं वदेय्य – ‘‘दिट्ठेन वा चोदेमि सुतेन वा चोदेमि परिसङ्काय वा चोदेमी’’ति, सो एवमस्स वचनीयो – ‘‘यं खो त्वं, आवुसो, इमं भिक्खुं दिट्ठेन चोदेसि, किं ते दिट्ठं किन्ति ते दिट्ठं, कदा ते दिट्ठं, कत्थ ते दिट्ठं पाराजिकं अज्झापज्जन्तो दिट्ठो, सङ्घादिसेसं अज्झापज्जन्तो दिट्ठो, थुल्लच्चयं… पाचित्तियं… पाटिदेसनीयं… दुक्कटं… दुब्भासितं अज्झापज्जन्तो दिट्ठो, कत्थ च त्वं अहोसि, कत्थ चायं भिक्खु अहोसि, किञ्च त्वं करोसि, किं चायं भिक्खु करोती’’ति? सो चे एवं वदेय्य – ‘‘न खो अहं, आवुसो, इमं भिक्खुं दिट्ठेन चोदेमि, अपि च सुतेन चोदेमी’’ति, सो एवमस्स वचनीयो – ‘‘यं खो त्वं, आवुसो, इमं भिक्खुं सुतेन चोदेसि, किं ते सुतं, किन्ति ते सुतं, कदा ते सुतं , कत्थ ते सुतं, पाराजिकं अज्झापन्नोति सुतं, सङ्घादिसेसं… थुल्लच्चयं… पाचित्तियं… पाटिदेसनीयं… दुक्कटं… दुब्भासितं अज्झापन्नोति सुतं, भिक्खुस्स सुतं, भिक्खुनिया सुतं, सिक्खमानाय सुतं , सामणेरस्स सुतं, सामणेरिया सुतं, उपासकस्स सुतं, उपासिकाय सुतं, राजूनं सुतं, राजमहामत्तानं सुतं, तित्थियानं सुतं, तित्थियसावकानं सुत’’न्ति? सो चे एवं वदेय्य – ‘‘न खो अहं, आवुसो, इमं भिक्खुं सुतेन चोदेमि, अपि च परिसङ्काय चोदेमी’’ति, सो एवमस्स वचनीयो – ‘‘यं खो त्वं, आवुसो, इमं भिक्खुं परिसङ्काय चोदेसि, किं परिसङ्कसि, किन्ति परिसङ्कसि, कदा परिसङ्कसि, कत्थ परिसङ्कसि, पाराजिकं अज्झापन्नोति परिसङ्कसि, सङ्घादिसेसं अज्झापन्नोति परिसङ्कसि, थुल्लच्चयं… पाचित्तियं… पाटिदेसनीयं… दुक्कटं… दुब्भासितं अज्झापन्नोति परिसङ्कसि, भिक्खुस्स सुत्वा परिसङ्कसि, भिक्खुनिया सुत्वा परिसङ्कसि, सिक्खमानाय सुत्वा परिसङ्कसि, सामणेरस्स सुत्वा परिसङ्कसि, सामणेरिया सुत्वा परिसङ्कसि, उपासकस्स सुत्वा परिसङ्कसि, उपासिकाय सुत्वा परिसङ्कसि, राजूनं सुत्वा परिसङ्कसि, राजमहामत्तानं सुत्वा परिसङ्कसि, तित्थियानं सुत्वा परिसङ्कसि, तित्थियसावकानं सुत्वा परिसङ्कसी’’ति?&lt;br&gt;&#xA;३६१.&lt;br&gt;&#xA;दिट्ठं दिट्ठेन समेति दिट्ठेन संसन्दते दिट्ठम्।&lt;br&gt;&#xA;दिट्ठं पटिच्च न उपेति असुद्धपरिसङ्कितो।&lt;br&gt;&#xA;सो पुग्गलो पटिञ्ञाय कातब्बो तेनुपोसथो॥&lt;br&gt;&#xA;सुतं सुतेन समेति सुतेन संसन्दते सुतम्।&lt;br&gt;&#xA;सुतं पटिच्च न उपेति असुद्धपरिसङ्कितो।&lt;br&gt;&#xA;सो पुग्गलो पटिञ्ञाय कातब्बो तेनुपोसथो॥&lt;br&gt;&#xA;मुतं मुतेन समेति मुतेन संसन्दते मुतम्।&lt;br&gt;&#xA;मुतं पटिच्च न उपेति असुद्धपरिसङ्कितो।&lt;br&gt;&#xA;सो पुग्गलो पटिञ्ञाय कातब्बो तेनुपोसथो॥&lt;br&gt;&#xA;३६२. चोदनाय को आदि, किं मज्झे, किं परियोसानं? चोदनाय ओकासकम्मं आदि, किरिया मज्झे, समथो परियोसानम्। चोदनाय कति मूलानि, कति वत्थूनि, कति भूमियो, कतिहाकारेहि चोदेति? चोदनाय द्वे मूलानि, तीणि वत्थूनि, पञ्च भूमियो, द्वीहाकारेहि चोदेति। चोदनाय कतमानि द्वे मूलानि? समूलिका वा अमूलिका वा – चोदनाय इमानि द्वे मूलानि। चोदनाय कतमानि तीणि वत्थूनि? दिट्ठेन सुतेन परिसङ्काय – चोदनाय इमानि तीणि वत्थूनि। चोदना कतमा पञ्च भूमियो? कालेन वक्खामि नो अकालेन, भूतेन वक्खामि नो अभूतेन, सण्हेन वक्खामि नो फरुसेन, अत्थसंहितेन वक्खामि नो अनत्थसंहितेन, मेत्ताचित्तो वक्खामि नो दोसन्तरोति – चोदनाय इमा पञ्च भूमियो।&lt;br&gt;&#xA;कतमेहि द्वीहाकारेहि चोदेति? कायेन वा चोदेति वाचाय वा चोदेति – इमेहि द्वीहाकारेहि चोदेति।&lt;/p&gt;</description>
    </item>
    <item>
      <title>१० चूळसङ्गामो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/10_chULasangAmo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/10_chULasangAmo/</guid>
      <description>&lt;p&gt;चूळसङ्गामो&lt;/p&gt;&#xA;&lt;h2 id=&#34;१-अनवजजकससपटपतत&#34;&gt;१. अनुविज्जकस्सपटिपत्ति&lt;/h2&gt;&#xA;&lt;p&gt;३६५. [परि॰ ४२१] सङ्गामावचरे भिक्खुना सङ्घं उपसङ्कमन्तेन नीचचित्तेन सङ्घो उपसङ्कमितब्बो रजोहरणसमेन चित्तेन; आसनकुसलेन भवितब्बं निसज्जकुसलेन; थेरे भिक्खू अनुपखज्जन्तेन, नवे भिक्खू आसनेन अप्पटिबाहन्तेन, यथापतिरूपे आसने निसीदितब्बं; अनानाकथिकेन भवितब्बं अतिरच्छानकथिकेन; सामं वा धम्मो भासितब्बो परो वा अज्झेसितब्बो अरियो वा तुण्हीभावो नातिमञ्ञितब्बो।&lt;br&gt;&#xA;सङ्घेन अनुमतेन पुग्गलेन अनुविज्जकेन अनुविज्जितुकामेन न उपज्झायो पुच्छितब्बो, न आचरियो पुच्छितब्बो, न सद्धिविहारिको पुच्छितब्बो, न अन्तेवासिको पुच्छितब्बो, न समानुपज्झायको पुच्छितब्बो, न समानाचरियको पुच्छितब्बो, न जाति पुच्छितब्बा, न नामं पुच्छितब्बं, न गोत्तं पुच्छितब्बं, न आगमो पुच्छितब्बो, न कुलपदेसो पुच्छितब्बो, न जातिभूमि पुच्छितब्बा। तं किं कारणा? अत्रस्स पेमं वा दोसो वा। पेमे वा सति दोसे वा, छन्दापि गच्छेय्य दोसापि गच्छेय्य मोहापि गच्छेय्य भयापि गच्छेय्य।&lt;br&gt;&#xA;सङ्घेन अनुमतेन पुग्गलेन अनुविज्जकेन अनुविज्जितुकामेन सङ्घगरुकेन भवितब्बं नो पुग्गलगरुकेन, सद्धम्मगरुकेन भवितब्बं नो आमिसगरुकेन, अत्थवसिकेन भवितब्बं नो परिसकप्पिकेन, कालेन अनुविज्जितब्बं नो अकालेन, भूतेन अनुविज्जितब्बं नो अभूतेन, सण्हेन अनुविज्जितब्बं नो फरुसेन, अत्थसंहितेन अनुविज्जितब्बं नो अनत्थसंहितेन, मेत्ताचित्तेन अनुविज्जितब्बं नो दोसन्तरेन, न उपकण्णकजप्पिना भवितब्बं, न जिम्हं पेक्खितब्बं, न अक्खि निखणितब्बं, न भमुकं उक्खिपितब्बं, न सीसं उक्खिपितब्बं, न हत्थविकारो कातब्बो, न हत्थमुद्दा दस्सेतब्बा।&lt;br&gt;&#xA;आसनकुसलेन भवितब्बं निसज्जकुसलेन, युगमत्तं पेक्खन्तेन अत्थं अनुविधियन्तेन सके आसने निसीदितब्बं, न च आसना वुट्ठातब्बं , न वीतिहातब्बं, न कुम्मग्गो सेवितब्बो, न बाहाविक्खेपकं [न वाचा विक्खेपकं (स्या॰)] भणितब्बं, अतुरितेन भवितब्बं असाहसिकेन, अचण्डिकतेन भवितब्बं वचनक्खमे , मेत्ताचित्तेन भवितब्बं हितानुकम्पिना, कारुणिकेन भवितब्बं हितपरिसक्किना, असम्फप्पलापिना भवितब्बं परियन्तभाणिना, अवेरवसिकेन भवितब्बं अनसुरुत्तेन, अत्ता परिग्गहेतब्बो, परो परिग्गहेतब्बो, चोदको परिग्गहेतब्बो, चुदितको परिग्गहेतब्बो, अधम्मचोदको परिग्गहेतब्बो, अधम्मचुदितको परिग्गहेतब्बो, धम्मचोदको परिग्गहेतब्बो, धम्मचुदितको परिग्गहेतब्बो, वुत्तं अहापेन्तेन अवुत्तं अपकासेन्तेन ओतिण्णानि पदब्यञ्जनानि साधुकं परिग्गहेत्वा परो पटिपुच्छित्वा यथा पटिञ्ञाय कारेतब्बो, मन्दो हासेतब्बो [वेपो पहासेतब्बो (स्या॰)], भीरू अस्सासेतब्बो, चण्डो निसेधेतब्बो, असुचि विभावेतब्बो, उजुमद्दवेन न छन्दागतिं गन्तब्बं, न दोसागतिं गन्तब्बं, न मोहागतिं गन्तब्बं, न भयागतिं गन्तब्बं, मज्झत्तेन भवितब्बं धम्मेसु च पुग्गलेसु च। एवञ्च पन अनुविज्जको अनुविज्जमानो सत्थु चेव सासनकरो होति, विञ्ञूनञ्च सब्रह्मचारीनं पियो च होति मनापो च गरु च भावनीयो च।&lt;br&gt;&#xA;३६६. सुत्तं संसन्दनत्थाय, ओपम्मं निदस्सनत्थाय, अत्थो विञ्ञापनत्थाय, पटिपुच्छा ठपनत्थाय, ओकासकम्मं चोदनत्थाय, चोदना सारणत्थाय, सारणा सवचनीयत्थाय, सवचनीयं पलिबोधत्थाय, पलिबोधो विनिच्छयत्थाय, विनिच्छयो सन्तीरणत्थाय, सन्तीरणं ठानाठानगमनत्थाय, ठानाठानगमनं दुम्मङ्कूनं पुग्गलानं निग्गहत्थाय, पेसलानं भिक्खूनं सम्पग्गहत्थाय, सङ्घो सम्परिग्गहसम्पटिच्छनत्थाय, सङ्घेन अनुमता पुग्गला पच्चेकट्ठायिनो अविसंवादकट्ठायिनो।&lt;br&gt;&#xA;विनयो संवरत्थाय, संवरो अविप्पटिसारत्थाय, अविप्पटिसारो पामुज्जत्थाय, पामुज्जं पीतत्थाय, पीति पस्सद्धत्थाय, पस्सद्धि सुखत्थाय, सुखं समाधत्थाय, समाधि यथाभूतञाणदस्सनत्थाय, यथाभूतञाणदस्सनं निब्बिदत्थाय, निब्बिदा विरागत्थाय, विरागो विमुत्तत्थाय, विमुत्ति विमुत्तिञाणदस्सनत्थाय, विमुत्तिञाणदस्सनं अनुपादापरिनिब्बानत्थाय। एतदत्था कथा, एतदत्था मन्तना, एतदत्था उपनिसा, एतदत्थं सोतावधानं – यदिदं अनुपादाचित्तस्स विमोक्खोति।&lt;br&gt;&#xA;३६७.&lt;br&gt;&#xA;अनुयोगवत्तं निसामय, कुसलेन बुद्धिमता कतम्।&lt;br&gt;&#xA;सुवुत्तं सिक्खापदानुलोमिकं, गतिं न नासेन्तो सम्परायिकं॥&lt;br&gt;&#xA;वत्थुं विपत्तिं आपत्तिं, निदानं आकारअकोविदो।&lt;br&gt;&#xA;पुब्बापरं न जानाति, कताकतं समेन च॥&lt;br&gt;&#xA;कम्मञ्च अधिकरणञ्च, समथे चापि अकोविदो।&lt;br&gt;&#xA;रत्तो दुट्ठो च मूळ्हो च, भया मोहा च गच्छति॥&lt;br&gt;&#xA;न च सञ्ञत्तिकुसलो, निज्झत्तिया च अकोविदो।&lt;br&gt;&#xA;लद्धपक्खो अहिरिको, कण्हकम्मो अनादरो।&lt;br&gt;&#xA;स वे [सचे (क॰)] तादिसको भिक्खु, अप्पटिक्खोति वुच्चति॥&lt;br&gt;&#xA;वत्थुं विपत्तिं आपत्तिं, निदानं आकारकोविदो।&lt;br&gt;&#xA;पुब्बापरञ्च जानाति, कताकतं समेन च॥&lt;br&gt;&#xA;कम्मञ्च अधिकरणञ्च, समथे चापि कोविदो।&lt;br&gt;&#xA;अरत्तो अदुट्ठो अमूळ्हो, भया मोहा न गच्छति॥&lt;br&gt;&#xA;सञ्ञत्तिया च कुसलो, निज्झत्तिया च कोविदो।&lt;br&gt;&#xA;लद्धपक्खो हिरिमनो, सुक्ककम्मो सगारवो।&lt;br&gt;&#xA;स वे तादिसको भिक्खु, सप्पटिक्खोति वुच्चतीति॥&lt;br&gt;&#xA;चूळसङ्गामो निट्ठितो।&lt;br&gt;&#xA;तस्सुद्दानं –&lt;br&gt;&#xA;नीचचित्तेन पुच्छेय्य, गरु सङ्घे न पुग्गले।&lt;br&gt;&#xA;सुत्तं संसन्दनत्थाय, विनयानुग्गहेन च।&lt;br&gt;&#xA;उद्दानं चूळसङ्गामे, एकुद्देसो [एकुद्देसं (सी॰ स्या॰)] इदं कतन्ति॥&lt;/p&gt;</description>
    </item>
    <item>
      <title>११ महासङ्गामो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/11_mahAsangAmo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/11_mahAsangAmo/</guid>
      <description>&lt;p&gt;महासङ्गामो&lt;/p&gt;&#xA;&lt;h2 id=&#34;१-वहरनतन-जनतबबद&#34;&gt;१. वोहरन्तेन जानितब्बादि&lt;/h2&gt;&#xA;&lt;p&gt;३६८. सङ्गामावचरे भिक्खुना सङ्घे वोहरन्तेन वत्थु जानितब्बं, विपत्ति जानितब्बा, आपत्ति जानितब्बा, निदानं जानितब्बं, आकारो जानितब्बो, पुब्बापरं जानितब्बं, कताकतं जानितब्बं, कम्मं जानितब्बं, अधिकरणं जानितब्बं, समथो जानितब्बो, न छन्दागति गन्तब्बा, न दोसागति गन्तब्बा, न मोहागति गन्तब्बा, न भयागति गन्तब्बा, सञ्ञापनीये ठाने सञ्ञापेतब्बं, निज्झापनीये ठाने निज्झापेतब्बं, पेक्खनीये ठाने पेक्खितब्बं, पसादनीये ठाने पसादेतब्बं, लद्धपक्खोम्हीति परपक्खो नावजानितब्बो, बहुस्सुतोम्हीति अप्पस्सुतो नावजानितब्बो, थेरतरोम्हीति नवकतरो नावजानितब्बो, असम्पत्तं न ब्याहातब्बं, सम्पत्तं धम्मतो विनयतो न परिहापेतब्बं, येन धम्मेन येन विनयेन येन सत्थुसासनेन तं अधिकरणं वूपसम्मति, तथा तं अधिकरणं वूपसमेतब्बम्।&lt;br&gt;&#xA;३६९. वत्थु जानितब्बन्ति अट्ठपाराजिकानं [अट्ठन्नं पाराजिकानं (सी॰ क॰)] वत्थु जानितब्बं, तेवीससङ्घादिसेसानं वत्थु जानितब्बं, द्वेअनियतानं वत्थु जानितब्बं, द्वेचत्तारीसनिस्सग्गियानं वत्थु जानितब्बं, अट्ठासीतिसतपाचित्तियानं वत्थु जानितब्बं, द्वादसपाटिदेसनीयानं वत्थु जानितब्बं, दुक्कटानं वत्थु जानितब्बं, दुब्भासितानं वत्थु जानितब्बम्।&lt;br&gt;&#xA;३७०. विपत्ति जानितब्बाति सीलविपत्ति जानितब्बा, आचारविपत्ति जानितब्बा, दिट्ठिविपत्ति जानितब्बा, आजीवविपत्ति जानितब्बा।&lt;br&gt;&#xA;३७१. आपत्ति जानितब्बाति पाराजिकापत्ति जानितब्बा, सङ्घादिसेसापत्ति जानितब्बा, थुल्लच्चयापत्ति जानितब्बा, पाचित्तियापत्ति जानितब्बा, पाटिदेसनीयापत्ति जानितब्बा, दुक्कटापत्ति जानितब्बा, दुब्भासितापत्ति जानितब्बा।&lt;br&gt;&#xA;३७२. निदानं जानितब्बन्ति अट्ठपाराजिकानं निदानं जानितब्बं, तेवीससङ्घादिसेसानं निदानं जानितब्बं, द्वेअनियतानं निदानं जानितब्बं, द्वेचत्तारीसनिस्सग्गियानं निदानं जानितब्बं, अट्ठासीतिसतपाचित्तियानं निदानं जानितब्बं, द्वादसपाटिदेसनीयानं निदानं जानितब्बं, दुक्कटानं निदानं जानितब्बं, दुब्भासितानं निदानं जानितब्बम्।&lt;br&gt;&#xA;३७३. आकारो जानितब्बोति सङ्घो आकारतो जानितब्बो, गणो आकारतो जानितब्बो, पुग्गलो आकारतो जानितब्बो, चोदको आकारतो जानितब्बो, चुदितको आकारतो जानितब्बो । सङ्घो आकारतो जानितब्बोति पटिबलो नु खो अयं सङ्घो इमं अधिकरणं वूपसमेतुं धम्मेन विनयेन सत्थुसासनेन उदाहु नोति, एवं सङ्घो आकारतो जानितब्बो। गणो आकारतो जानितब्बोति पटिबलो नु खो अयं गणो इमं अधिकरणं वूपसमेतुं धम्मेन विनयेन सत्थुसासनेन उदाहु नोति, एवं गणो आकारतो जानितब्बो । पुग्गलो आकारतो जानितब्बोति पटिबलो नु खो अयं पुग्गलो इमं अधिकरणं वूपसमेतुं धम्मेन विनयेन सत्थुसासनेन उदाहु नोति, एवं पुग्गलो आकारतो जानितब्बो। चोदको आकारतो जानितब्बोति कच्चि नु खो अयमायस्मा पञ्चसु धम्मेसु पतिट्ठाय परं चोदेति उदाहु नोति, एवं चोदको आकारतो जानितब्बो। चुदितको आकारतो जानितब्बोति कच्चि नु खो अयमायस्मा द्वीसु धम्मेसु पतिट्ठितो सच्चे च अकुप्पे च उदाहु नोति, एवं चुदितको आकारतो जानितब्बो।&lt;br&gt;&#xA;३७४. पुब्बापरं जानितब्बन्ति कच्चि नु खो अयमायस्मा वत्थुतो वा वत्थुं सङ्कमति, विपत्तितो वा विपत्तिं सङ्कमति, आपत्तितो वा आपत्तिं सङ्कमति, अवजानित्वा वा पटिजानाति, पटिजानित्वा वा अवजानाति, अञ्ञेन वा अञ्ञं पटिचरति, उदाहु नोति, एवं पुब्बापरं जानितब्बम्।&lt;br&gt;&#xA;३७५. कताकतं जानितब्बन्ति मेथुनधम्मो जानितब्बो, मेथुनधम्मस्स अनुलोमं जानितब्बं, मेथुनधम्मस्स पुब्बभागो जानितब्बो। मेथुनधम्मो जानितब्बोति द्वयंद्वयसमापत्ति जानितब्बा। मेथुनधम्मस्स अनुलोमं जानितब्बन्ति भिक्खु अत्तनो मुखेन परस्स अङ्गजातं गण्हाति । मेथुनधम्मस्स पुब्बभागो जानितब्बोति वण्णावण्णो [वण्णो अवण्णो (स्या॰)], कायसंसग्गो, दुट्ठुल्लवाचा, अत्तकामपारिचरिया, वचनमनुप्पदानं [धनमनुप्पदानं (क॰)]।&lt;br&gt;&#xA;३७६. कम्मं जानितब्बन्ति सोळसकम्मानि जानितब्बानि – चत्तारि अपलोकनकम्मानि जानितब्बानि, चत्तारि ञत्तिकम्मानि जानितब्बानि, चत्तारि ञत्तिदुतियकम्मानि जानितब्बानि, चत्तारि ञत्तिचतुत्थकम्मानि जानितब्बानि।&lt;br&gt;&#xA;३७७. अधिकरणं जानितब्बन्ति चत्तारि अधिकरणानि जानितब्बानि – विवादाधिकरणं जानितब्बं, अनुवादाधिकरणं जानितब्बं, आपत्ताधिकरणं जानितब्बं, किच्चाधिकरणं जानितब्बम्।&lt;br&gt;&#xA;३७८. समथो जानितब्बोति सत्त समथा जानितब्बा – सम्मुखाविनयो जानितब्बो, सतिविनयो जानितब्बो, अमूळ्हविनयो जानितब्बो, पटिञ्ञातकरणं जानितब्बं, येभुय्यसिका जानितब्बा, तस्सपापियसिका जानितब्बा, तिणवत्थारको जानितब्बो।&lt;/p&gt;</description>
    </item>
    <item>
      <title>१२ कथिनभेदो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/12_kathinabhedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/12_kathinabhedo/</guid>
      <description>&lt;p&gt;कथिनभेदो&lt;/p&gt;&#xA;&lt;h2 id=&#34;१-कथनअतथतद&#34;&gt;१. कथिनअत्थतादि&lt;/h2&gt;&#xA;&lt;p&gt;४०३. कस्स कथिनं [कठिनं (सी॰ स्या॰)] अनत्थतं? कस्स कथिनं अत्थतं? किन्ति कथिनं अनत्थतं? किन्ति कथिनं अत्थतं?&lt;br&gt;&#xA;कस्स कथिनं अनत्थतन्ति? द्विन्नं पुग्गलानं अनत्थतं होति कथिनं – अनत्थारकस्स च अननुमोदकस्स च। इमेसं द्विन्नं पुग्गलानं अनत्थतं होति कथिनम्।&lt;br&gt;&#xA;कस्स कथिनं अत्थतन्ति? द्विन्नं पुग्गलानं अत्थतं होति कथिनं – अत्थारकस्स च अनुमोदकस्स च। इमेसं द्विन्नं पुग्गलानं अत्थतं होति कथिनम्।&lt;br&gt;&#xA;किन्ति कथिनं अनत्थतन्ति? चतुवीसतिया आकारेहि अनत्थतं होति कथिनं, न उल्लिखितमत्तेन अत्थतं होति कथिनं, न धोवनमत्तेन अत्थतं होति कथिनं, न चीवरविचारणमत्तेन अत्थतं होति कथिनं, न छेदनमत्तेन अत्थतं होति कथिनं, न बन्धनमत्तेन अत्थतं होति कथिनं, न ओवट्टियकरणमत्तेन अत्थतं होति कथिनं, न कण्डुसकरणमत्तेन [न गण्डुसकरणमत्तेन (क॰)] अत्थतं होति कथिनं, न दळ्हीकम्मकरणमत्तेन अत्थतं होति कथिनं, न अनुवातकरणमत्तेन अत्थतं होति कथिनं, न परिभण्डकरणमत्तेन अत्थतं होति कथिनं, न ओवद्धेय्यकरणमत्तेन [न ओवट्टेय्यकरणमत्तेन (सी॰ स्या॰), न ओवदेय्यकरणमत्तेन (क॰)] अत्थतं होति कथिनं, न कम्बलमद्दनमत्तेन अत्थतं होति कथिनं, न निमित्तकतेन अत्थतं होति कथिनं, न परिकथाकतेन अत्थतं होति कथिनं, न कुक्कुकतेन अत्थतं होति कथिनं, न सन्निधिकतेन अत्थतं होति कथिनं, न निस्सग्गियेन अत्थतं होति कथिनं, न अकप्पकतेन अत्थतं होति कथिनं, न अञ्ञत्र सङ्घाटिया अत्थतं होति कथिनं, न अञ्ञत्र उत्तरासङ्गेन अत्थतं होति कथिनं, न अञ्ञत्र अन्तरवासकेन अत्थतं होति कथिनं , न अञ्ञत्र पञ्चकेन वा अतिरेकपञ्चकेन वा तदहेव सञ्छिन्नेन समण्डलीकतेन अत्थतं होति कथिनं, न अञ्ञत्र पुग्गलस्स अत्थारा अत्थतं होति कथिनं, सम्मा चे अत्थतं होति कथिनं तं चे निस्सीमट्ठो अनुमोदति। एवम्पि अनत्थतं होति कथिनम्।&lt;br&gt;&#xA;निमित्तकम्मं नाम निमित्तं करोति – ‘‘इमिना दुस्सेन कथिनं अत्थरिस्सामी’’ति। परिकथा नाम परिकथं करोति – ‘‘इमाय परिकथाय कथिनदुस्सं निब्बत्तेस्सामी’’ति। कुक्कुकतं नाम अनादियदानं वुच्चति। सन्निधि नाम द्वे सन्निधियो – करणसन्निधि वा निचयसन्निधि वा। निस्सग्गियं नाम कयिरमाने अरुणं उट्ठहति [उद्रियति (सी॰ स्या॰)]। इमेहि चतुवीसतिया आकारेहि अनत्थतं होति कथिनम्।&lt;br&gt;&#xA;किन्ति कथिनं अत्थतन्ति? सत्तरसहि आकारेहि अत्थतं होति कथिनम्। अहतेन अत्थतं होति कथिनं, अहतकप्पेन अत्थतं होति कथिनं, पिलोतिकाय अत्थतं होति कथिनं, पंसुकूलेन अत्थतं होति कथिनं, पापणिकेन अत्थतं होति कथिनं, अनिमित्तकतेन अत्थतं होति कथिनं, अपरिकथाकतेन अत्थतं होति कथिनं, अकुक्कुकतेन अत्थतं होति कथिनं, असन्निधिकतेन अत्थतं होति कथिनं, अनिस्सग्गियेन अत्थतं होति कथिनं, कप्पकतेन अत्थतं होति कथिनं, सङ्घाटिया अत्थतं होति कथिनं, उत्तरासङ्गेन अत्थतं होति कथिनं, अन्तरवासकेन अत्थतं होति कथिनं, पञ्चकेन वा अतिरेकपञ्चकेन वा तदहेव सञ्छिन्नेन समण्डलीकतेन अत्थतं होति कथिनं, पुग्गलस्स अत्थारा अत्थतं होति कथिनं, सम्मा चे अत्थतं होति कथिनं, तं चे सीमट्ठो अनुमोदति, एवम्पि अत्थतं होति कथिनम्। इमेहि सत्तरसहि आकारेहि अत्थतं होति कथिनम्।&lt;br&gt;&#xA;सह कथिनस्स अत्थारा कति धम्मा जायन्ति? सह कथिनस्स अत्थारा पन्नरस धम्मा जायन्ति – अट्ठ मातिका, द्वे पलिबोधा, पञ्चानिसंसा। सह कथिनस्स अत्थारा इमे पन्नरस धम्मा जायन्ति।&lt;/p&gt;</description>
    </item>
    <item>
      <title>१३ उपालिपञ्चकम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/13_upAlipanchakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/13_upAlipanchakam/</guid>
      <description>&lt;p&gt;उपालिपञ्चकम्&lt;/p&gt;&#xA;&lt;h2 id=&#34;१-अनससतवगग&#34;&gt;१. अनिस्सितवग्गो&lt;/h2&gt;&#xA;&lt;p&gt;४१७. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। अथ खो आयस्मा उपालि येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो आयस्मा उपालि भगवन्तं एतदवोच – ‘‘कतिहि नु खो, भन्ते, अङ्गेहि समन्नागतेन भिक्खुना यावजीवं नानिस्सितेन वत्थब्ब’’न्ति?&lt;br&gt;&#xA;‘‘पञ्चहुपालि, अङ्गेहि समन्नागतेन भिक्खुना यावजीवं नानिस्सितेन वत्थब्बम्। [परि॰ ३२५] कतमेहि पञ्चहि? उपोसथं न जानाति, उपोसथकम्मं न जानाति, पातिमोक्खं न जानाति, पातिमोक्खुद्देसं न जानाति, ऊनपञ्चवस्सो होति – इमेहि खो, उपालि, पञ्चहङ्गेहि समन्नागतेन भिक्खुना यावजीवं नानिस्सितेन वत्थब्बम्। पञ्चहुपालि, अङ्गेहि समन्नागतेन भिक्खुना यावजीवं अनिस्सितेन वत्थब्बम्। कतमेहि पञ्चहि? उपोसथं जानाति, उपोसथकम्मं जानाति, पातिमोक्खं जानाति, पातिमोक्खुद्देसं जानाति, पञ्चवस्सो वा होति अतिरेकपञ्चवस्सो वा – इमेहि खो, उपालि, पञ्चहङ्गेहि समन्नागतेन भिक्खुना यावजीवं अनिस्सितेन वत्थब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतेन भिक्खुना यावजीवं नानिस्सितेन वत्थब्बम्। कतमेहि पञ्चहि? पवारणं न जानाति, पवारणाकम्मं न जानाति, पातिमोक्खं न जानाति, पातिमोक्खुद्देसं न जानाति, ऊनपञ्चवस्सो होति – इमेहि खो, उपालि, पञ्चहङ्गेहि समन्नागतेन भिक्खुना यावजीवं नानिस्सितेन वत्थब्बम्। पञ्चहुपालि, अङ्गेहि समन्नागतेन भिक्खुना यावजीवं अनिस्सितेन वत्थब्बम्। कतमेहि पञ्चहि? पवारणं जानाति , पवारणाकम्मं जानाति, पातिमोक्खं जानाति, पातिमोक्खुद्देसं जानाति, पञ्चवस्सो वा होति अतिरेकपञ्चवस्सो वा – इमेहि खो, उपालि, पञ्चहङ्गेहि समन्नागतेन भिक्खुना यावजीवं अनिस्सितेन वत्थब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतेन भिक्खुना यावजीवं नानिस्सितेन वत्थब्बम्। कतमेहि पञ्चहि? आपत्तानापत्तिं न जानाति, लहुकगरुकं आपत्तिं न जानाति, सावसेसानवसेसं आपत्तिं न जानाति, दुट्ठुल्लादुट्ठुल्लं आपत्तिं न जानाति, ऊनपञ्चवस्सो होति – इमेहि खो, उपालि, पञ्चहङ्गेहि समन्नागतेन भिक्खुना यावजीवं नानिस्सितेन वत्थब्बम्। पञ्चहुपालि, अङ्गेहि समन्नागतेन भिक्खुना यावजीवं अनिस्सितेन वत्थब्बम्। कतमेहि पञ्चहि? आपत्तानापत्तिं जानाति, लहुकगरुकं आपत्तिं जानाति, सावसेसानवसेसं आपत्तिं जानाति, दुट्ठुल्लादुट्ठुल्लं आपत्तिं जानाति, पञ्चवस्सो वा होति अतिरेकपञ्चवस्सो वा – इमेहि खो, उपालि, पञ्चहङ्गेहि समन्नागतेन भिक्खुना यावजीवं अनिस्सितेन वत्थब्बं’’।&lt;br&gt;&#xA;४१८. ‘‘कतिहि नु खो, भन्ते, अङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो’’ति?&lt;br&gt;&#xA;[महाव॰ ८४] ‘‘पञ्चहुपालि, अङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। कतमेहि पञ्चहि? न पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं [इमस्मिं ठाने सब्बत्थ ‘‘विनोदेतुं वा विनोदापेतुं वा’’ति पाठो दिस्सति, विमतिविनोदनीटीकाय महावग्गवण्णना ओलोकेतब्बा], अभिधम्मे विनेतुं, अभिविनये विनेतुं – इमेहि खो, उपालि, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। पञ्चहुपालि, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। कतमेहि पञ्चहि? पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतं वूपकासेतुं वा वूपकासापेतुं वा, उप्पन्नं कुक्कुच्चं धम्मतो विनोदेतुं, अभिधम्मे विनेतुं, अभिविनये विनेतुं – इमेहि खो, उपालि, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। कतमेहि पञ्चहि ? न पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं, आदिब्रह्मचारियकाय सिक्खाय विनेतुं, अधिसीले विनेतुं, अधिचित्ते विनेतुं, अधिपञ्ञाय विनेतुं – इमेहि खो, उपालि, पञ्चहङ्गेहि समन्नागतेन भिक्खुना न उपसम्पादेतब्बं, न निस्सयो दातब्बो, न सामणेरो उपट्ठापेतब्बो। पञ्चहुपालि, अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। कतमेहि पञ्चहि? पटिबलो होति अन्तेवासिं वा सद्धिविहारिं वा अभिसमाचारिकाय सिक्खाय सिक्खापेतुं, आदिब्रह्मचारियकाय सिक्खाय विनेतुं, अधिसीले विनेतुं, अधिचित्ते विनेतुं, अधिपञ्ञाय विनेतुं – इमेहि खो, उपालि, पञ्चहङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो’’ति।&lt;br&gt;&#xA;४१९. ‘‘कतिहि नु खो, भन्ते, अङ्गेहि समन्नागतस्स भिक्खुनो कम्मं कातब्ब’’न्ति?&lt;br&gt;&#xA;पञ्चहुपालि, अङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? अलज्जी च होति, बालो च, अपकतत्तो च, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? अधिसीले सीलविपन्नो होति, अज्झाचारे आचारविपन्नो होति, अतिदिट्ठिया दिट्ठिविपन्नो होति , मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? कायिकेन दवेन समन्नागतो होति, वाचसिकेन दवेन समन्नागतो होति, कायिकवाचसिकेन दवेन समन्नागतो होति, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि , उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? कायिकेन अनाचारेन समन्नागतो होति , वाचसिकेन अनाचारेन समन्नागतो होति, कायिकवाचसिकेन अनाचारेन समन्नागतो होति, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? कायिकेन उपघातिकेन समन्नागतो होति, वाचसिकेन उपघातिकेन समन्नागतो होति, कायिकवाचसिकेन उपघातिकेन समन्नागतो होति, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? कायिकेन मिच्छाजीवेन समन्नागतो होति, वाचसिकेन मिच्छाजीवेन समन्नागतो होति, कायिकवाचसिकेन मिच्छाजीवेन समन्नागतो होति, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? आपत्तिं आपन्नो कम्मकतो उपसम्पादेति, निस्सयं देति, सामणेरं उपट्ठापेति, भिक्खुनोवादकसम्मुतिं सादियति, सम्मतोपि भिक्खुनियो ओवदति – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि, उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? याय आपत्तिया सङ्घेन कम्मं कतं होति तं आपत्तिं आपज्जति, अञ्ञं वा तादिसिकं, ततो वा पापिट्ठतरं, कम्मं गरहति, कम्मिके गरहति – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्बम्।&lt;br&gt;&#xA;‘‘अपरेहिपि , उपालि, पञ्चहङ्गेहि समन्नागतस्स भिक्खुनो कम्मं कातब्बम्। कतमेहि पञ्चहि? बुद्धस्स अवण्णं भासति, धम्मस्स अवण्णं भासति, सङ्घस्स अवण्णं भासति, मिच्छादिट्ठिको च होति, आजीवविपन्नो च – इमेहि खो, उपालि, पञ्चहङ्गेहि समन्नागतस्स भिक्खुनो कम्मं कातब्ब’’न्ति।&lt;br&gt;&#xA;अनिस्सितवग्गो निट्ठितो पठमो।&lt;br&gt;&#xA;तस्सुद्दानं –&lt;br&gt;&#xA;उपोसथं पवारणं, आपत्ति च गिलानकम्।&lt;br&gt;&#xA;अभिसमाचारलज्जी च, अधिसीले दवेन च॥&lt;br&gt;&#xA;अनाचारं उपघाति, मिच्छा आपत्तिमेव च।&lt;br&gt;&#xA;यायापत्तिया बुद्धस्स, पठमो वग्गसङ्गहोति॥&lt;/p&gt;</description>
    </item>
    <item>
      <title>१४ अत्थापत्तिसमुट्ठानम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/14_atthApattisamuTThAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/14_atthApattisamuTThAnam/</guid>
      <description>&lt;p&gt;अत्थापत्तिसमुट्ठानम्&lt;/p&gt;&#xA;&lt;h2 id=&#34;१-परजकम&#34;&gt;१. पाराजिकम्&lt;/h2&gt;&#xA;&lt;p&gt;४७०. अत्थापत्ति अचित्तको आपज्जति, सचित्तको वुट्ठाति। अत्थापत्ति सचित्तको आपज्जति, अचित्तको वुट्ठाति। अत्थापत्ति अचित्तको आपज्जति, अचित्तको वुट्ठाति। अत्थापत्ति सचित्तको आपज्जति, सचित्तको वुट्ठाति। अत्थापत्ति कुसलचित्तो आपज्जति, कुसलचित्तो वुट्ठाति। अत्थापत्ति कुसलचित्तो आपज्जति, अकुसलचित्तो वुट्ठाति। अत्थापत्ति कुसलचित्तो आपज्जति, अब्याकतचित्तो वुट्ठाति। अत्थापत्ति अकुसलचित्तो आपज्जति, कुसलचित्तो वुट्ठाति। अत्थापत्ति अकुसलचित्तो आपज्जति, अकुसलचित्तो वुट्ठाति। अत्थापत्ति अकुसलचित्तो आपज्जति, अब्याकतचित्तो वुट्ठाति। अत्थापत्ति अब्याकतचित्तो आपज्जति, कुसलचित्तो वुट्ठाति। अत्थापत्ति अब्याकतचित्तो आपज्जति, अकुसलचित्तो वुट्ठाति। अत्थापत्ति अब्याकतचित्तो आपज्जति, अब्याकतचित्तो वुट्ठाति।&lt;br&gt;&#xA;पठमं पाराजिकं कतिहि समुट्ठानेहि समुट्ठाति? पठमं पाराजिकं एकेन समुट्ठानेन समुट्ठाति। कायतो च चित्ततो च समुट्ठाति, न वाचतो।&lt;br&gt;&#xA;दुतियं पाराजिकं कतिहि समुट्ठानेहि समुट्ठाति? दुतियं पाराजिकं तीहि समुट्ठानेहि समुट्ठाति – सिया कायतो च चित्ततो च समुट्ठाति, न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति।&lt;br&gt;&#xA;ततियं पाराजिकं कतिहि समुट्ठानेहि समुट्ठाति? ततियं पाराजिकं तीहि समुट्ठानेहि समुट्ठाति – सिया कायतो च चित्ततो च समुट्ठाति, न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति।&lt;br&gt;&#xA;चतुत्थं पाराजिकं कतिहि समुट्ठानेहि समुट्ठाति? चतुत्थं पाराजिकं तीहि समुट्ठानेहि समुट्ठाति – सिया कायतो च चित्ततो च समुट्ठाति , न वाचतो; सिया वाचतो च चित्ततो च समुट्ठाति, न कायतो; सिया कायतो च वाचतो च चित्ततो च समुट्ठाति।&lt;br&gt;&#xA;चत्तारो पाराजिका निट्ठिता।&lt;/p&gt;</description>
    </item>
    <item>
      <title>१५ दुतियगाथासङ्गणिकम्</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/15_dutiyagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/15_dutiyagAthAsangaNikam/</guid>
      <description>&lt;p&gt;दुतियगाथासङ्गणिकम्&lt;/p&gt;&#xA;&lt;h2 id=&#34;१-कयकदआपतत&#34;&gt;१. कायिकादिआपत्ति&lt;/h2&gt;&#xA;&lt;p&gt;४७४. कति आपत्तियो कायिका, कति वाचसिका कता।&lt;br&gt;&#xA;छादेन्तस्स कति आपत्तियो, कति संसग्गपच्चया॥&lt;br&gt;&#xA;छापत्तियो कायिका, छ वाचसिका कता।&lt;br&gt;&#xA;छादेन्तस्स तिस्सो आपत्तियो, पञ्च संसग्गपच्चया॥&lt;br&gt;&#xA;अरुणुग्गे कति आपत्तियो, कति यावततियका।&lt;br&gt;&#xA;कतेत्थ अट्ठ वत्थुका, कतिहि सब्बसङ्गहो॥&lt;br&gt;&#xA;अरुणुग्गे तिस्सो आपत्तियो, द्वे यावततियका।&lt;br&gt;&#xA;एकेत्थ अट्ठ वत्थुका, एकेन सब्बसङ्गहो॥&lt;br&gt;&#xA;विनयस्स कति मूलानि, यानि बुद्धेन पञ्ञत्ता।&lt;br&gt;&#xA;विनयगरुका कति वुत्ता, दुट्ठुल्लच्छादना कति॥&lt;br&gt;&#xA;विनयस्स द्वे मूलानि, यानि बुद्धेन पञ्ञत्ता।&lt;br&gt;&#xA;विनयगरुका द्वे वुत्ता, द्वे दुट्ठुल्लच्छादना॥&lt;br&gt;&#xA;गामन्तरे कति आपत्तियो, कति नदिपारपच्चया।&lt;br&gt;&#xA;कतिमंसेसु थुल्लच्चयं, कतिमंसेसु दुक्कटं॥&lt;br&gt;&#xA;गामन्तरे चतस्सो आपत्तियो, चतस्सो नदिपारपच्चया।&lt;br&gt;&#xA;एकमंसे थुल्लच्चयं, नवमंसेसु दुक्कटं॥&lt;br&gt;&#xA;कति वाचसिका रत्तिं, कति वाचसिका दिवा।&lt;br&gt;&#xA;ददमानस्स कति आपत्तियो, पटिग्गण्हन्तस्स कित्तका॥&lt;br&gt;&#xA;द्वे वाचसिका रत्तिं, द्वे वाचसिका दिवा।&lt;br&gt;&#xA;ददमानस्स तिस्सो आपत्तियो, चत्तारो च पटिग्गहे॥&lt;/p&gt;</description>
    </item>
    <item>
      <title>१६ सेदमोचनगाथा</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/16_sedamochanagAthA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/16_sedamochanagAthA/</guid>
      <description>&lt;p&gt;सेदमोचनगाथा&lt;/p&gt;&#xA;&lt;h2 id=&#34;१-अवपपवसपञह&#34;&gt;१. अविप्पवासपञ्हा&lt;/h2&gt;&#xA;&lt;p&gt;४७९.&lt;br&gt;&#xA;असंवासो भिक्खूहि च भिक्खुनीहि च।&lt;br&gt;&#xA;सम्भोगो एकच्चो तहिं न लब्भति।&lt;br&gt;&#xA;अविप्पवासेन अनापत्ति।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;अविस्सज्जियं अवेभङ्गियम्।&lt;br&gt;&#xA;पञ्च वुत्ता महेसिना।&lt;br&gt;&#xA;विस्सज्जन्तस्स परिभुञ्जन्तस्स अनापत्ति।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;दस पुग्गले न वदामि, एकादस विवज्जिय।&lt;br&gt;&#xA;वुड्ढं वन्दन्तस्स आपत्ति, पञ्हा मेसा कुसलेहि चिन्तिता॥&lt;br&gt;&#xA;न उक्खित्तको न च पन पारिवासिको।&lt;br&gt;&#xA;न सङ्घभिन्नो न च पन पक्खसङ्कन्तो।&lt;br&gt;&#xA;समानसंवासकभूमिया ठितो।&lt;br&gt;&#xA;कथं नु सिक्खाय असाधारणो सिया।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;उपेति धम्मं परिपुच्छमानो, कुसलं अत्थूपसञ्हितम्।&lt;br&gt;&#xA;न जीवति न मतो न निब्बुतो, तं पुग्गलं कतमं वदन्ति बुद्धा।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;उब्भक्खके न वदामि, अधो नाभिं विवज्जिय।&lt;br&gt;&#xA;मेथुनधम्मपच्चया, कथं पाराजिको सिया।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;भिक्खु सञ्ञाचिकाय कुटिं करोति।&lt;br&gt;&#xA;अदेसितवत्थुकं पमाणातिक्कन्तम्।&lt;br&gt;&#xA;सारम्भं अपरिक्कमनं अनापत्ति।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;भिक्खु सञ्ञाचिकाय कुटिं करोति।&lt;br&gt;&#xA;देसितवत्थुकं पमाणिकम्।&lt;br&gt;&#xA;अनारम्भं सपरिक्कमनं आपत्ति।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;न कायिकं किञ्चि पयोगमाचरे।&lt;br&gt;&#xA;न चापि वाचाय परे भणेय्य।&lt;br&gt;&#xA;आपज्जेय्य गरुकं छेज्जवत्थुम्।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;न कायिकं वाचसिकञ्च किञ्चि।&lt;br&gt;&#xA;मनसापि सन्तो न करेय्य पापम्।&lt;br&gt;&#xA;सो नासितो किन्ति सुनासितो भवे।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;अनालपन्तो मनुजेन केनचि।&lt;br&gt;&#xA;वाचागिरं नो च परे भणेय्य।&lt;br&gt;&#xA;आपज्जेय्य वाचसिकं न कायिकम्।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;सिक्खापदा बुद्धवरेन वण्णिता।&lt;br&gt;&#xA;सङ्घादिसेसा चतुरो भवेय्युम्।&lt;br&gt;&#xA;आपज्जेय्य एकपयोगेन सब्बे।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;उभो एकतो उपसम्पन्ना।&lt;br&gt;&#xA;उभिन्नं हत्थतो चीवरं पटिग्गण्हेय्य।&lt;br&gt;&#xA;सिया आपत्तियो नाना।&lt;br&gt;&#xA;पञ्हा मेसा कुसलेहि चिन्तिता॥&lt;br&gt;&#xA;चतुरो जना संविधाय।&lt;br&gt;&#xA;गरुभण्डं अवाहरुम्।&lt;br&gt;&#xA;तयो पाराजिका एको न पाराजिको।&lt;br&gt;&#xA;पञ्हा मेसा कुसलेहि चिन्तिता॥&lt;/p&gt;</description>
    </item>
    <item>
      <title>१७ पञ्चवग्गो</title>
      <link>https://vishvAsa.github.io/pALi/01_mUlam/01_vinayapiTaka/05_parivArapALi/17_panchavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/05_parivArapALi/17_panchavaggo/</guid>
      <description>&lt;p&gt;पञ्चवग्गो&lt;/p&gt;&#xA;&lt;h2 id=&#34;१-कममवगग&#34;&gt;१. कम्मवग्गो&lt;/h2&gt;&#xA;&lt;p&gt;४८२. चत्तारि कम्मानि। अपलोकनकम्मं, ञत्तिकम्मं, ञत्तिदुतियकम्मं, ञत्तिचतुत्थकम्मं – इमानि चत्तारि कम्मानि। कतिहाकारेहि विपज्जन्ति? इमानि चत्तारि कम्मानि पञ्चहाकारेहि विपज्जन्ति – वत्थुतो वा ञत्तितो वा अनुस्सावनतो वा सीमतो वा परिसतो वा।&lt;br&gt;&#xA;४८३. कथं वत्थुतो कम्मानि विपज्जन्ति? सम्मुखाकरणीयं कम्मं असम्मुखा करोति, वत्थुविपन्नं अधम्मकम्मं; पटिपुच्छाकरणीयं कम्मं अपटिपुच्छा करोति, वत्थुविपन्नं अधम्मकम्मं; पटिञ्ञाय करणीयं कम्मं अपटिञ्ञाय करोति, वत्थुविपन्नं अधम्मकम्मं; सतिविनयारहस्स अमूळ्हविनयं देति, वत्थुविपन्नं अधम्मकम्मं; अमूळ्हविनयारहस्स तस्सपापियसिकाकम्मं करोति, वत्थुविपन्नं अधम्मकम्मं; तस्सपापियसिकाकम्मारहस्स तज्जनीयकम्मं करोति, वत्थुविपन्नं अधम्मकम्मं; तज्जनीयकम्मारहस्स नियस्सकम्मं करोति, वत्थुविपन्नं अधम्मकम्मं; नियस्सकम्मारहस्स पब्बाजनीयकम्मं करोति, वत्थुविपन्नं अधम्मकम्मं; पब्बाजनीयकम्मारहस्स पटिसारणीयकम्मं करोति, वत्थुविपन्नं अधम्मकम्मं; पटिसारणीयकम्मारहस्स उक्खेपनीयकम्मं करोति, वत्थुविपन्नं अधम्मकम्मं; उक्खेपनीयकम्मारहस्स परिवासं देति, वत्थुविपन्नं अधम्मकम्मं ; परिवासारहं मूलाय पटिकस्सति, वत्थुविपन्नं अधम्मकम्मं; मूलायपटिकस्सनारहस्स मानत्तं देति, वत्थुविपन्नं अधम्मकम्मं; मानत्तारहं अब्भेति, वत्थुविपन्नं अधम्मकम्मं; अब्भानारहं उपसम्पादेति, वत्थुविपन्नं अधम्मकम्मं; अनुपोसथे उपोसथं करोति, वत्थुविपन्नं अधम्मकम्मं; अपवारणाय पवारेति, वत्थुविपन्नं अधम्मकम्मम्। एवं वत्थुतो कम्मानि विपज्जन्ति।&lt;br&gt;&#xA;४८४. कथं ञत्तितो कम्मानि विपज्जन्ति? पञ्चहाकारेहि ञत्तितो कम्मानि विपज्जन्ति – वत्थुं न परामसति, सङ्घं न परामसति, पुग्गलं न परामसति, ञत्तिं न परामसति, पच्छा वा ञत्तिं ठपेति – इमेहि पञ्चहाकारेहि ञत्तितो कम्मानि विपज्जन्ति।&lt;br&gt;&#xA;४८५. कथं अनुस्सावनतो कम्मानि विपज्जन्ति? पञ्चहाकारेहि अनुस्सावनतो कम्मानि विपज्जन्ति – वत्थुं न परामसति, सङ्घं न परामसति, पुग्गलं न परामसति, सावनं हापेति, अकाले वा सावेति – इमेहि पञ्चहाकारेहि अनुस्सावनतो कम्मानि विपज्जन्ति।&lt;br&gt;&#xA;४८६. कथं सीमतो कम्मानि विपज्जन्ति? एकादसहि आकारेहि सीमतो कम्मानि विपज्जन्ति – अतिखुद्दकं सीमं सम्मन्नति, अतिमहतिं सीमं सम्मन्नति, खण्डनिमित्तं सीमं सम्मन्नति, छायानिमित्तं सीमं सम्मन्नति, अनिमित्तं सीमं सम्मन्नति, बहिसीमे ठितो सीमं सम्मन्नति, नदिया सीमं सम्मन्नति, समुद्दे सीमं सम्मन्नति, जातस्सरे सीमं सम्मन्नति, सीमाय सीमं सम्भिन्दति, सीमाय सीमं अज्झोत्थरति – इमेहि एकादसहि आकारेहि सीमतो कम्मानि विपज्जन्ति।&lt;br&gt;&#xA;४८७. कथं परिसतो कम्मानि विपज्जन्ति? द्वादसहि आकारेहि परिसतो कम्मानि विपज्जन्ति – चतुवग्गकरणे कम्मे यावतिका भिक्खू कम्मपत्ता ते अनागता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति, चतुवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति, चतुवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो आहटो होति, सम्मुखीभूता पटिक्कोसन्ति। पञ्चवग्गकरणे कम्मे…पे॰… दसवग्गकरणे कम्मे…पे॰… वीसतिवग्गकरणे कम्मे यावतिका भिक्खू कम्मपत्ता ते अनागता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति, वीसतिवग्गकरणे कम्मे यावतिका भिक्खू कम्मपत्ता, ते आगता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति, वीसतिवग्गकरणे कम्मे यावतिका भिक्खू कम्मपत्ता, ते आगता होन्ति, छन्दारहानं छन्दो आहटो होति सम्मुखीभूता पटिक्कोसन्ति – इमेहि द्वादसहि आकारेहि परिसतो कम्मानि विपज्जन्ति।&lt;br&gt;&#xA;४८८. चतुवग्गकरणे कम्मे चत्तारो भिक्खू पकतत्ता कम्मपत्ता, अवसेसा पकतत्ता छन्दारहा । यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। पञ्चवग्गकरणे कम्मे पञ्च भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। दसवग्गकरणे कम्मे दस भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। वीसतिवग्गकरणे कम्मे वीसति भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो।&lt;br&gt;&#xA;४८९. चत्तारि कम्मानि – अपलोकनकम्मं, ञत्तिकम्मं, ञत्तिदुतियकम्मं, ञत्तिचतुत्थकम्मम्। इमानि चत्तारि कम्मानि कतिहाकारेहि विपज्जन्ति? इमानि चत्तारि कम्मानि पञ्चहाकारेहि विपज्जन्ति – वत्थुतो वा ञत्तितो वा अनुस्सावनतो वा सीमतो वा परिसतो वा।&lt;br&gt;&#xA;४९०. कथं वत्थुतो कम्मानि विपज्जन्ति? पण्डकं उपसम्पादेति , वत्थुविपन्नं अधम्मकम्मम्। थेय्यसंवासकं उपसम्पादेति, वत्थुविपन्नं अधम्मकम्मम्। तित्थियपक्कन्तकं उपसम्पादेति, वत्थुविपन्नं अधम्मकम्मम्। तिरच्छानगतं उपसम्पादेति, वत्थुविपन्नं अधम्मकम्मम्। मातुघातकं उपसम्पादेति, वत्थुविपन्नं अधम्मकम्मम्। पितुघातकं उपसम्पादेति, वत्थुविपन्नं अधम्मकम्मम्। अरहन्तघातकं उपसम्पादेति, वत्थुविपन्नं अधम्मकम्मम्। भिक्खुनिदूसकं उपसम्पादेति, वत्थुविपन्नं अधम्मकम्मम्। सङ्घभेदकं उपसम्पादेति, वत्थुविपन्नं अधम्मकम्मम्। लोहितुप्पादकं उपसम्पादेति, वत्थुविपन्नं अधम्मकम्मम्। उभतोब्यञ्जनं उपसम्पादेति, वत्थुविपन्नं अधम्मकम्मम्। ऊनवीसतिवस्सं पुग्गलं उपसम्पादेति, वत्थुविपन्नं अधम्मकम्मम्। एवं वत्थुतो कम्मानि विपज्जन्ति।&lt;br&gt;&#xA;४९१. कथं ञत्तितो कम्मानि विपज्जन्ति? पञ्चहाकारेहि ञत्तितो कम्मानि विपज्जन्ति। वत्थुं न परामसति, सङ्घं न परामसति, पुग्गलं न परामसति, ञत्तिं न परामसति, पच्छा वा ञत्तिं ठपेति – इमेहि पञ्चहाकारेहि ञत्तितो कम्मानि विपज्जन्ति।&lt;br&gt;&#xA;४९२. कथं अनुस्सावनतो कम्मानि विपज्जन्ति? पञ्चहाकारेहि अनुस्सावनतो कम्मानि विपज्जन्ति – वत्थुं न परामसति, सङ्घं न परामसति, पुग्गलं न परामसति, सावनं हापेति, अकाले वा सावेति – इमेहि पञ्चहाकारेहि अनुस्सावनतो कम्मानि विपज्जन्ति।&lt;br&gt;&#xA;४९३. कथं सीमतो कम्मानि विपज्जन्ति? एकादसहि आकारेहि सीमतो कम्मानि विपज्जन्ति। अतिखुद्दकं सीमं सम्मन्नति, अतिमहतिं सीमं सम्मन्नति, खण्डनिमित्तं सीमं सम्मन्नति, छायानिमित्तं सीमं सम्मन्नति, अनिमित्तं सीमं सम्मन्नति, बहिसीमे ठितो सीमं सम्मन्नति, नदिया सीमं सम्मन्नति, समुद्दे सीमं सम्मन्नति, जातस्सरे सीमं सम्मन्नति, सीमाय सीमं सम्भिन्दति, सीमाय सीमं अज्झोत्थरति – इमेहि एकादसहि आकारेहि सीमतो कम्मानि विपज्जन्ति।&lt;br&gt;&#xA;४९४. कथं परिसतो कम्मानि विपज्जन्ति? द्वादसहि आकारेहि परिसतो कम्मानि विपज्जन्ति – चतुवग्गकरणे कम्मे यावतिका भिक्खू कम्मपत्ता ते अनागता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति, चतुवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति। चतुवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो आहटो होति सम्मुखीभूता पटिक्कोसन्ति। पञ्चवग्गकरणे कम्मे…पे॰… दसवग्गकरणे कम्मे…पे॰… वीसतिवग्गकरणे कम्मे यावतिका भिक्खू कम्मपत्ता ते अनागता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति। वीसतिवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो अनाहटो होति, सम्मुखीभूता पटिक्कोसन्ति। वीसतिवग्गकरणे कम्मे यावतिका भिक्खू कम्मपत्ता ते आगता होन्ति, छन्दारहानं छन्दो आहटो होति, सम्मुखीभूता पटिक्कोसन्ति – इमेहि द्वादसहि आकारेहि परिसतो कम्मानि विपज्जन्ति।&lt;br&gt;&#xA;४९५. अपलोकनकम्मं कति ठानानि गच्छति? ञत्तिकम्मं कति ठानानि गच्छति? ञत्तिदुतियकम्मं कति ठानानि गच्छति? ञत्तिचतुत्थकम्मं कति ठानानि गच्छति? अपलोकनकम्मं पञ्च ठानानि गच्छति। ञत्तिकम्मं नव ठानानि गच्छति। ञत्तिदुतियकम्मं सत्त ठानानि गच्छति। ञत्तिचतुत्थकम्मं सत्त ठानानि गच्छति।&lt;br&gt;&#xA;४९६. अपलोकनकम्मं कतमानि पञ्च ठानानि गच्छति? ओसारणं, निस्सारणं, भण्डुकम्मं, ब्रह्मदण्डं, कम्मलक्खणञ्ञेव पञ्चमं – अपलोकनकम्मं इमानि पञ्च ठानानि गच्छति । ञत्तिकम्मं कतमानि नव ठानानि गच्छति? ओसारणं, निस्सारणं, उपोसथं, पवारणं, सम्मुतिं, दानं, पटिग्गहं, पच्चुक्कड्ढनं, कम्मलक्खणञ्ञेव नवमं – ञत्तिकम्मं इमानि नव ठानानि गच्छति। ञत्तिदुतियकम्मं कतमानि सत्त ठानानि गच्छति? ओसारणं, निस्सारणं, सम्मुतिं, दानं, उद्धरणं, देसनं, कम्मलक्खणञ्ञेव सत्तमं – ञत्तिदुतियकम्मं इमानि सत्त ठानानि गच्छति। ञत्तिचतुत्थकम्मं कतमानि सत्त ठानानि गच्छति? ओसारणं, निस्सारणं, सम्मुतिं, दानं, निग्गहं, समनुभासनं, कम्मलक्खणञ्ञेव सत्तमं – ञत्तिचतुत्थकम्मं इमानि सत्त ठानानि गच्छति।&lt;br&gt;&#xA;४९७. चतुवग्गकरणे कम्मे चत्तारो भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। पञ्चवग्गकरणे कम्मे पञ्च भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। दसवग्गकरणे कम्मे दस भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो। वीसतिवग्गकरणे कम्मे वीसति भिक्खू पकतत्ता कम्मपत्ता, अवसेसा पकतत्ता छन्दारहा। यस्स सङ्घो कम्मं करोति सो नेव कम्मपत्तो नापि छन्दारहो, अपि च कम्मारहो।&lt;br&gt;&#xA;कम्मवग्गो निट्ठितो पठमो।&lt;/p&gt;</description>
    </item>
  </channel>
</rss>
