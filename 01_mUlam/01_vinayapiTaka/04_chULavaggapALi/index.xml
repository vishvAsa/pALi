<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४ चूळवग्गपाळि on पाळिषु विश्वासटिप्पणयो</title>
    <link>https://vishvAsa.github.io/pALi/01_mUlam/01_vinayapiTaka/04_chULavaggapALi/</link>
    <description>Recent content in &#43;०४ चूळवग्गपाळि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/01_mUlam/01_vinayapiTaka/04_chULavaggapALi/index.xml" rel="self" type="application/rss+xml" />
    <item>
      <title>०१. कम्मक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/01_kammakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/01_kammakkhandhakam/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विनयपिटके&lt;br&gt;&#xA;चूळवग्गपाळि&lt;br&gt;&#xA;१. कम्मक्खन्धकम्&lt;/p&gt;&#xA;&lt;h2 id=&#34;१-तजजनयकममम&#34;&gt;१. तज्जनीयकम्मम्&lt;/h2&gt;&#xA;&lt;p&gt;१. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन पण्डुकलोहितका भिक्खू अत्तना भण्डनकारका कलहकारका विवादकारका भस्सकारका सङ्घे अधिकरणकारका, येपि चञ्ञे भिक्खू भण्डनकारका कलहकारका विवादकारका भस्सकारका सङ्घे अधिकरणकारका ते उपसङ्कमित्वा एवं वदन्ति – ‘‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च [अलमत्थतरा च (स्या॰ क॰)]। मा चस्स भायित्थ। मयम्पि तुम्हाकं पक्खा भविस्सामा’’ति। तेन अनुप्पन्नानि चेव भण्डनानि उप्पज्जन्ति उप्पन्नानि च भण्डनानि भिय्योभावाय वेपुल्लाय संवत्तन्ति। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम पण्डुकलोहितका भिक्खू अत्तना भण्डनकारका कलहकारका विवादकारका भस्सकारका सङ्घे अधिकरणकारका, येपि चञ्ञे भिक्खू भण्डनकारका कलहकारका विवादकारका भस्सकारका सङ्घे अधिकरणकारका ते उपसङ्कमित्वा एवं वक्खन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति उप्पन्नानि च भण्डनानि भिय्योभावाय वेपुल्लाय संवत्तन्ती’’ति।&lt;br&gt;&#xA;२. अथ खो ते भिक्खू भगवतो एतमत्थं आरोचेसुम्। अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा भिक्खू पटिपुच्छि – ‘‘सच्चं किर, भिक्खवे, पण्डुकलोहितका भिक्खू अत्तना भण्डनकारका कलहकारका विवादकारका भस्सकारका सङ्घे अधिकरणकारका, येपि चञ्ञे भिक्खू भण्डनकारका कलहकारका विवादकारका भस्सकारका सङ्घे अधिकरणकारका ते उपसङ्कमित्वा एवं वदन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ती’’ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं, भिक्खवे, तेसं मोघपुरिसानं अननुलोमिकं अप्पतिरूपं अस्सामणकं अकप्पियं अकरणीयम्। कथञ्हि नाम ते, भिक्खवे, मोघपुरिसा अत्तना भण्डनकारका…पे॰… सङ्घे अधिकरणकारका, येपि चञ्ञे भिक्खू भण्डनकारका…पे॰… सङ्घे अधिकरणकारका ते उपसङ्कमित्वा एवं वक्खन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति? तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ति। नेतं, भिक्खवे, अप्पसन्नानं वा पसादाय पसन्नानं वा भिय्योभावाय। अथ ख्वेतं, भिक्खवे, अप्पसन्नानञ्चेव अप्पसादाय पसन्नानञ्च एकच्चानं अञ्ञथत्ताया’’ति।&lt;br&gt;&#xA;अथ खो भगवा ते [पण्डुकलोहितके (स्या॰)] भिक्खू अनेकपरियायेन विगरहित्वा दुब्भरताय दुप्पोसताय महिच्छताय असन्तुट्ठिताय [असन्तुट्ठताय (स्या॰), असन्तुट्ठिया (सी॰)] सङ्गणिकाय कोसज्जस्स अवण्णं भासित्वा अनेकपरियायेन सुभरताय सुपोसताय अप्पिच्छस्स सन्तुट्ठस्स सल्लेखस्स धुतस्स पासादिकस्स अपचयस्स वीरियारम्भस्स [विरियारम्भस्स (सी॰), वीरियारब्भस्स (क॰)] वण्णं भासित्वा भिक्खूनं तदनुच्छविकं तदनुलोमिकं धम्मिं कथं कत्वा भिक्खू आमन्तेसि – ‘‘तेन हि, भिक्खवे, सङ्घो पण्डुकलोहितकानं भिक्खूनं तज्जनीयकम्मं करोतु। एवञ्च पन, भिक्खवे, कातब्बम्। पठमं पण्डुकलोहितका भिक्खू चोदेतब्बा, चोदेत्वा सारेतब्बा, सारेत्वा आपत्तिं [आपत्ति (सी॰ स्या॰)] आरोपेतब्बा, आपत्तिं आरोपेत्वा ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;३. ‘‘सुणातु मे, भन्ते, सङ्घो। इमे पण्डुकलोहितका भिक्खू अत्तना भण्डनकारका कलहकारका विवादकारका भस्सकारका सङ्घे अधिकरणकारका, येपि चञ्ञे भिक्खू भण्डनकारका कलहकारका विवादकारका भस्सकारका सङ्घे अधिकरणकारका ते उपसङ्कमित्वा एवं वदन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ति। यदि सङ्घस्स पत्तकल्लं, सङ्घो पण्डुकलोहितकानं भिक्खूनं तज्जनीयकम्मं करेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। इमे पण्डुकलोहितका भिक्खू अत्तना भण्डनकारका…पे॰… सङ्घे अधिकरणकारका, येपि चञ्ञे भिक्खू भण्डनकारका…पे॰… सङ्घे अधिकरणकारका ते उपसङ्कमित्वा एवं वदन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ति। सङ्घो पण्डुकलोहितकानं भिक्खूनं तज्जनीयकम्मं करोति। यस्सायस्मतो खमति पण्डुकलोहितकानं भिक्खूनं तज्जनीयस्स कम्मस्स करणं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘दुतियम्पि एतमत्थं वदामि – सुणातु मे, भन्ते, सङ्घो। इमे पण्डुकलोहितका भिक्खू अत्तना भण्डनकारका…पे॰… सङ्घे अधिकरणकारका, येपि चञ्ञे भिक्खू भण्डनकारका…पे॰… सङ्घे अधिकरणकारका ते उपसङ्कमित्वा एवं वदन्ति – ‘मा खो तुम्हे , आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ति। सङ्घो पण्डुकलोहितकानं भिक्खूनं तज्जनीयकम्मं करोति। यस्सायस्मतो खमति पण्डुकलोहितकानं भिक्खूनं तज्जनीयस्स कम्मस्स करणं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘ततियम्पि एतमत्थं वदामि – सुणातु मे, भन्ते, सङ्घो । इमे पण्डुकलोहितका भिक्खू अत्तना भण्डनकारका…पे॰… सङ्घे अधिकरणकारका, येपि चञ्ञे भिक्खू भण्डनकारका…पे॰… सङ्घे अधिकरणकारका ते उपसङ्कमित्वा एवं वदन्ति – ‘मा खो तुम्हे, आयस्मन्तो, एसो अजेसि। बलवाबलवं पटिमन्तेथ। तुम्हे तेन पण्डिततरा च ब्यत्ततरा च बहुस्सुततरा च अलमत्ततरा च। मा चस्स भायित्थ। मयम्पि तुम्हाकं पक्खा भविस्सामा’ति। तेन अनुप्पन्नानि चेव भण्डनानि उप्पज्जन्ति, उप्पन्नानि च भण्डनानि भिय्योभावाय वेपुल्लाय संवत्तन्ति। सङ्घो पण्डुकलोहितकानं भिक्खूनं तज्जनीयकम्मं करोति। यस्सायस्मतो खमति पण्डुकलोहितकानं भिक्खूनं तज्जनीयस्स कम्मस्स करणं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘कतं सङ्घेन पण्डुकलोहितकानं भिक्खूनं तज्जनीयकम्मम्। खमति सङ्घस्स, तस्मा तुण्ही, एवमेतं धारयामी’’ति।&lt;/p&gt;</description>
    </item>
    <item>
      <title>०२. पारिवासिकक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/02_pArivAsikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/02_pArivAsikakkhandhakam/</guid>
      <description>&lt;p&gt;२. पारिवासिकक्खन्धकम्&lt;/p&gt;&#xA;&lt;h2 id=&#34;१-परवसकवततम&#34;&gt;१. पारिवासिकवत्तम्&lt;/h2&gt;&#xA;&lt;p&gt;७५. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन पारिवासिका भिक्खू सादियन्ति पकतत्तानं भिक्खूनं अभिवादनं, पच्चुट्ठानं, अञ्जलिकम्मं, सामीचिकम्मं, आसनाभिहारं, सेय्याभिहारं, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्मम्। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम पारिवासिका भिक्खू सादियिस्सन्ति पकतत्तानं भिक्खूनं अभिवादनं, पच्चुट्ठानं, अञ्जलिकम्मं, सामीचिकम्मं, आसनाभिहारं, सेय्याभिहारं, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्म’’न्ति! अथ खो ते भिक्खू भगवतो एतमत्थं आरोचेसुम्।&lt;br&gt;&#xA;अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा भिक्खू पटिपुच्छि – ‘‘सच्चं किर, भिक्खवे, पारिवासिका भिक्खू सादियन्ति पकतत्तानं भिक्खूनं अभिवादनं, पच्चुट्ठानं, अञ्जलिकम्मं, सामीचिकम्मं, आसनाभिहारं, सेय्याभिहारं, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्म’’न्ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं…पे॰… कथञ्हि नाम, भिक्खवे, पारिवासिका भिक्खू सादियिस्सन्ति पकतत्तानं भिक्खूनं अभिवादनं, पच्चुट्ठानं, अञ्जलिकम्मं, सामीचिकम्मं, आसनाभिहारं, सेय्याभिहारं, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्मम्। नेतं, भिक्खवे, अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, पारिवासिकेन भिक्खुना सादितब्बं पकतत्तानं भिक्खूनं अभिवादनं, पच्चुट्ठानं, अञ्जलिकम्मं , सामीचिकम्मं, आसनाभिहारो, सेय्याभिहारो, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्मम्। यो सादियेय्य, आपत्ति दुक्कटस्स।&lt;br&gt;&#xA;‘‘अनुजानामि, भिक्खवे, पारिवासिकानं भिक्खूनं मिथु यथावुड्ढं अभिवादनं, पच्चुट्ठानं, अञ्जलिकम्मं, सामीचिकम्मं, आसनाभिहारं, सेय्याभिहारं, पादोदकं पादपीठं, पादकथलिकं, पत्तचीवरपटिग्गहणं, नहाने पिट्ठिपरिकम्मम्।&lt;br&gt;&#xA;‘‘अनुजानामि , भिक्खवे, पारिवासिकानं भिक्खूनं पञ्च यथावुड्ढं – उपोसथं, पवारणं, वस्सिकसाटिकं, ओणोजनं, भत्तम्। तेन हि, भिक्खवे, पारिवासिकानं भिक्खूनं वत्तं पञ्ञपेस्सामि यथा पारिवासिकेहि भिक्खूहि वत्तितब्बम्।&lt;br&gt;&#xA;७६. ‘‘पारिवासिकेन, भिक्खवे, भिक्खुना सम्मा वत्तितब्बम्। तत्रायं सम्मावत्तना –&lt;br&gt;&#xA;न उपसम्पादेतब्बं, न निस्सयो दातब्बो, न सामणेरो उपट्ठापेतब्बो, न भिक्खुनोवादकसम्मुति सादितब्बा, सम्मतेनपि भिक्खुनियो न ओवदितब्बा। याय आपत्तिया सङ्घेन परिवासो दिन्नो होति सा आपत्ति न आपज्जितब्बा, अञ्ञा वा तादिसिका, ततो वा पापिट्ठतरा; कम्मं न गरहितब्बं, कम्मिका न गरहितब्बा। न पकतत्तस्स भिक्खुनो उपोसथो ठपेतब्बो, न पवारणा ठपेतब्बा, न सवचनीयं कातब्बं, न अनुवादो पट्ठपेतब्बो, न ओकासो कारेतब्बो, न चोदेतब्बो, न सारेतब्बो, न भिक्खूहि सम्पयोजेतब्बम्।&lt;br&gt;&#xA;‘‘न, भिक्खवे, पारिवासिकेन भिक्खुना पकतत्तस्स भिक्खुनो पुरतो गन्तब्बं, न पुरतो निसीदितब्बम्। यो होति सङ्घस्स आसनपरियन्तो सेय्यापरियन्तो विहारपरियन्तो सो तस्स पदातब्बो। तेन च सो सादितब्बो।&lt;br&gt;&#xA;‘‘न, भिक्खवे, पारिवासिकेन भिक्खुना पकतत्तेन भिक्खुना पुरेसमणेन वा पच्छासमणेन वा कुलानि उपसङ्कमितब्बानि, न आरञ्ञिकङ्गं समादातब्बं [समादितब्बं (क॰)], न पिण्डपातिकङ्गं समादातब्बं, न च तप्पच्चया पिण्डपातो नीहरापेतब्बो – मा मं जानिंसूति।&lt;br&gt;&#xA;‘‘पारिवासिकेन , भिक्खवे, भिक्खुना आगन्तुकेन आरोचेतब्बं, आगन्तुकस्स आरोचेतब्बं, उपोसथे आरोचेतब्बं, पवारणाय आरोचेतब्बम्। सचे गिलानो होति, दूतेनपि आरोचेतब्बम्।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका आवासा अभिक्खुको आवासो गन्तब्बो, अञ्ञत्र पकतत्तेन, अञ्ञत्र अन्तराया।&lt;br&gt;&#xA;‘‘न , भिक्खवे, पारिवासिकेन भिक्खुना सभिक्खुका आवासा अभिक्खुको अनावासो गन्तब्बो, अञ्ञत्र पकतत्तेन, अञ्ञत्र अन्तराया । न, भिक्खवे, पारिवासिकेन भिक्खुना सभिक्खुका आवासा अभिक्खुको आवासो वा अनावासो वा गन्तब्बो, अञ्ञत्र पकतत्तेन, अञ्ञत्र अन्तराया।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका अनावासा अभिक्खुको आवासो गन्तब्बो, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका अनावासा अभिक्खुको अनावासो गन्तब्बो, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका अनावासा अभिक्खुको आवासो वा अनावासो वा गन्तब्बो, अञ्ञत्र पकतत्तेन, अञ्ञत्र अन्तराया।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका आवासा वा अनावासा वा अभिक्खुको आवासो गन्तब्बो, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा वा अनावासा वा अभिक्खुको अनावासो गन्तब्बो, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा वा अनावासा वा अभिक्खुको आवासो वा अनावासो वा गन्तब्बो, अञ्ञत्र पकतत्तेन, अञ्ञत्र अन्तराया।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका आवासा सभिक्खुको आवासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा सभिक्खुको अनावासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा सभिक्खुको आवासो वा अनावासो वा गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका अनावासा सभिक्खुको आवासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका अनावासा सभिक्खुको अनावासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका अनावासा सभिक्खुको आवासो वा अनावासो वा गन्तब्बो, यत्थस्सु भिक्खू नानासंवासका, अञ्ञत्र पकतत्तेन , अञ्ञत्र अन्तराया।&lt;br&gt;&#xA;‘‘न, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको आवासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको अनावासो गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया। न, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको आवासो वा अनावासो वा गन्तब्बो, यत्थस्सु भिक्खू नानासंवासका, अञ्ञत्र पकतत्तेन, अञ्ञत्र अन्तराया।&lt;br&gt;&#xA;८०. ‘‘गन्तब्बो, भिक्खवे, पारिवासिकेन भिक्खुना सभिक्खुका आवासा सभिक्खुको आवासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका आवासा सभिक्खुको अनावासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका आवासा सभिक्खुको आवासो वा अनावासो वा, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो , भिक्खवे, पारिवासिकेन भिक्खुना सभिक्खुका अनावासा सभिक्खुको आवासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो , भिक्खवे, पारिवासिकेन भिक्खुना सभिक्खुका अनावासा सभिक्खुको अनावासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका अनावासा सभिक्खुको आवासो वा अनावासो वा, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको आवासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको अनावासो, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;‘‘गन्तब्बो, भिक्खवे, पारिवासिकेन भिक्खुना सभिक्खुका आवासा वा अनावासा वा सभिक्खुको आवासो वा अनावासो वा, यत्थस्सु भिक्खू समानसंवासका, यं जञ्ञा सक्कोमि अज्जेव गन्तुन्ति।&lt;br&gt;&#xA;८१. ‘‘न, भिक्खवे, पारिवासिकेन भिक्खुना पकतत्तेन भिक्खुना सद्धिं एकच्छन्ने आवासे वत्थब्बं, न एकच्छन्ने अनावासे वत्थब्बं, न एकच्छन्ने आवासे वा अनावासे वा वत्थब्बम्। पकतत्तं भिक्खुं दिस्वा आसना वुट्ठातब्बम्। पकतत्तो भिक्खु आसनेन निमन्तेतब्बो। न पकतत्तेन भिक्खुना सद्धिं एकासने निसीदितब्बं, न नीचे आसने निसिन्ने उच्चे आसने निसीदितब्बं, न छमायं निसिन्ने आसने निसीदितब्बं; न एकचङ्कमे चङ्कमितब्बं, न नीचे चङ्कमे चङ्कमन्ते उच्चे चङ्कमे चङ्कमितब्बं, न छमायं चङ्कमन्ते [चङ्कमन्तं (अट्ठकथायं संवण्णेतब्बपाठो)] चङ्कमे चङ्कमितब्बम्।&lt;br&gt;&#xA;८२. ‘‘न , भिक्खवे, पारिवासिकेन भिक्खुना पारिवासिकेन वुड्ढतरेन भिक्खुना सद्धिं…पे॰… मूलायपटिकस्सनारहेन भिक्खुना सद्धिं…पे॰… मानत्तारहेन भिक्खुना सद्धिं…पे॰… मानत्तचारिकेन भिक्खुना सद्धिं…पे॰… अब्भानारहेन भिक्खुना सद्धिं एकच्छन्ने आवासे वत्थब्बं, न एकच्छन्ने अनावासे वत्थब्बं, न एकच्छन्ने आवासे वा अनावासे वा वत्थब्बं; न एकासने निसीदितब्बं , न नीचे आसने निसिन्ने उच्चे आसने निसीदितब्बं, न छमायं निसिन्ने आसने निसीदितब्बं; न एकचङ्कमे चङ्कमितब्बं, न नीचे चङ्कमे चङ्कमन्ते उच्चे चङ्कमे चङ्कमितब्बं, न छमायं चङ्कमन्ते चङ्कमे चङ्कमितब्बम्।&lt;br&gt;&#xA;[महाव॰ ३९३] ‘‘पारिवासिकचतुत्थो चे, भिक्खवे, परिवासं ददेय्य, मूलाय पटिकस्सेय्य, मानत्तं ददेय्य, तंवीसो अब्भेय्य, अकम्मं [अकम्मं तं (स्या॰)], न च करणीय’’न्ति।&lt;br&gt;&#xA;चतुन्नवुतिपारिवासिकवत्तं निट्ठितम्।&lt;br&gt;&#xA;८३. अथ खो आयस्मा उपालि येन भगवा तेनुपसङ्कमि। उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो आयस्मा उपालि भगवन्तं एतदवोच – ‘‘कति नु खो, भन्ते, पारिवासिकस्स भिक्खुनो रत्तिच्छेदा’’ति? ‘‘तयो खो, उपालि, पारिवासिकस्स भिक्खुनो रत्तिच्छेदा । सहवासो, विप्पवासो, अनारोचना – इमे खो, उपालि, तयो पारिवासिकस्स भिक्खुनो रत्तिच्छेदा’’ति।&lt;br&gt;&#xA;८४. तेन खो पन समयेन सावत्थियं महाभिक्खुसङ्घो सन्निपतितो होति। न सक्कोन्ति पारिवासिका भिक्खू परिवासं सोधेतुम्। भगवतो [ते भिक्खू भगवतो (स्या॰, एवमुपरिपि)] एतमत्थं आरोचेसुम्। ‘‘अनुजानामि, भिक्खवे, परिवासं निक्खिपितुम्। एवञ्च पन, भिक्खवे, निक्खिपितब्बो। तेन पारिवासिकेन भिक्खुना एकं भिक्खुं उपसङ्कमित्वा एकंसं उत्तरासङ्गं करित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘परिवासं निक्खिपामी’ति। निक्खित्तो होति परिवासो। ‘वत्तं निक्खिपामी’ति। निक्खित्तो होति परिवासो।&lt;br&gt;&#xA;८५. तेन खो पन समयेन सावत्थिया भिक्खू तहं तहं पक्कमिंसु। सक्कोन्ति पारिवासिका भिक्खू परिवासं सोधेतुम्। भगवतो एतमत्थं आरोचेसुम्। ‘‘अनुजानामि, भिक्खवे, परिवासं समादियितुं [समादातुं (स्या॰ कं॰)]। एवञ्च पन, भिक्खवे, समादियितब्बो [समादितब्बो (सी॰ स्या॰ कं॰)]। तेन पारिवासिकेन भिक्खुना एकं भिक्खुं उपसङ्कमित्वा एकंसं उत्तरासङ्गं करित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘परिवासं समादियामी’ति। समादिन्नो होति परिवासो। ‘वत्तं समादियामी’ति। समादिन्नो होति परिवासो’’।&lt;br&gt;&#xA;पारिवासिकवत्तं निट्ठितम्।&lt;/p&gt;</description>
    </item>
    <item>
      <title>०३. समुच्चयक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/03_samuchchayakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/03_samuchchayakkhandhakam/</guid>
      <description>&lt;p&gt;३. समुच्चयक्खन्धकम्&lt;/p&gt;&#xA;&lt;h2 id=&#34;१-सककवससटठ&#34;&gt;१. सुक्कविस्सट्ठि&lt;/h2&gt;&#xA;&lt;p&gt;९७. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन आयस्मा उदायी एकं आपत्तिं आपन्नो होति सञ्चेतनिकं सुक्कविस्सट्ठिं अप्पटिच्छन्नम्। सो भिक्खूनं आरोचेसि – ‘‘अहं, आवुसो, एकं आपत्तिं आपज्जिं सञ्चेतनिकं सुक्कविस्सट्ठिं अप्पटिच्छन्नम्। कथं नु खो मया पटिपज्जितब्ब’’न्ति? भगवतो [ते भिक्खू भगवतो (स्या॰)] एतमत्थं आरोचेसुम्। ‘‘तेन हि, भिक्खवे, सङ्घो उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं देतु। एवञ्च पन, भिक्खवे, दातब्बं –&lt;/p&gt;&#xA;&lt;h2 id=&#34;अपपटचछननमनततम&#34;&gt;अप्पटिच्छन्नमानत्तम्&lt;/h2&gt;&#xA;&lt;p&gt;९८. ‘‘तेन, भिक्खवे, उदायिना भिक्खुना सङ्घं उपसङ्कमित्वा एकंसं उत्तरासङ्गं करित्वा वुड्ढानं भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘अहं, भन्ते, एकं आपत्तिं आपज्जिं सञ्चेतनिकं सुक्कविस्सट्ठिं अप्पटिच्छन्नम्। सोहं, भन्ते, सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचामि। अहं, भन्ते, एकं आपत्तिं आपज्जिं सञ्चेतनिकं सुक्कविस्सट्ठिं अप्पटिच्छन्नम्। दुतियम्पि, सोहं [दुतियम्पि (सी॰ क॰)] भन्ते, सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचामि। अहं, भन्ते, एकं आपत्तिं आपज्जिं सञ्चेतनिकं सुक्कविस्सट्ठिं अप्पटिच्छन्नम्। ततियम्पि सोहं [ततियम्पि (सी॰ क॰)], भन्ते, सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचामी’ति। ‘‘ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;९९. ‘‘सुणातु मे, भन्ते, सङ्घो। अयं उदायी भिक्खु एकं आपत्तिं आपज्जि सञ्चेतनिकं सुक्कविस्सट्ठिं अप्पटिच्छन्नम्। सो सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचति। यदि सङ्घस्स पत्तकल्लं, सङ्घो उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं ददेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। अयं उदायी भिक्खु एकं आपत्तिं आपज्जि सञ्चेतनिकं सुक्कविस्सट्ठिं अप्पटिच्छन्नम्। सो सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचति। सङ्घो उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं देति। यस्सायस्मतो खमति उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तस्स दानं, सो तुण्हस्स ; यस्स नक्खमति, सो भासेय्य।&lt;br&gt;&#xA;‘‘दुतियम्पि एतमत्थं वदामि – सुणातु मे, भन्ते, सङ्घो। अयं उदायी भिक्खु एकं आपत्तिं आपज्जि सञ्चेतनिकं सुक्कविस्सट्ठिं अप्पटिच्छन्नम्। सो सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचति। सङ्घो उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं देति। यस्सायस्मतो खमति उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तस्स दानं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘ततियम्पि एतमत्थं वदामि – सुणातु मे, भन्ते, सङ्घो। अयं उदायी भिक्खु एकं आपत्तिं आपज्जि सञ्चेतनिकं सुक्कविस्सट्ठिं अप्पटिच्छन्नम्। सो सङ्घं एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं याचति। सङ्घो उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तं देति। यस्सायस्मतो खमति उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तस्स दानं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘दिन्नं सङ्घेन उदायिस्स भिक्खुनो एकिस्सा आपत्तिया सञ्चेतनिकाय सुक्कविस्सट्ठिया अप्पटिच्छन्नाय छारत्तं मानत्तम्। खमति सङ्घस्स, तस्मा तुण्ही, एवमेतं धारयामी’’ति ।&lt;/p&gt;</description>
    </item>
    <item>
      <title>०४. समथक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/04_samathakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/04_samathakkhandhakam/</guid>
      <description>&lt;p&gt;४. समथक्खन्धकम्&lt;/p&gt;&#xA;&lt;h2 id=&#34;१-सममखवनय&#34;&gt;१. सम्मुखाविनयो&lt;/h2&gt;&#xA;&lt;p&gt;१८५. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन छब्बग्गिया भिक्खू असम्मुखीभूतानं भिक्खूनं कम्मानि करोन्ति – तज्जनीयम्पि, नियस्सम्पि, पब्बाजनीयम्पि, पटिसारणीयम्पि, उक्खेपनीयम्पि। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम छब्बग्गिया भिक्खू असम्मुखीभूतानं भिक्खूनं कम्मानि करिस्सन्ति – तज्जनीयम्पि, नियस्सम्पि, पब्बाजनीयम्पि, पटिसारणीयम्पि, उक्खेपनीयम्पी’’ति! अथ खो ते भिक्खू भगवतो एतमत्थं आरोचेसुं…पे॰… ‘‘सच्चं किर, भिक्खवे, छब्बग्गिया भिक्खू असम्मुखीभूतानं भिक्खूनं कम्मानि करोन्ति – तज्जनीयम्पि, नियस्सम्पि, पब्बाजनीयम्पि, पटिसारणीयम्पि, उक्खेपनीयम्पी’’ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं, भिक्खवे, तेसं मोघपुरिसानं अननुलोमिकं अप्पतिरूपं अस्सामणकं अकप्पियं अकरणीयम्। कथञ्हि नाम ते, भिक्खवे, मोघपुरिसा असम्मुखीभूतानं भिक्खूनं कम्मानि करिस्सन्ति – तज्जनीयम्पि, नियस्सम्पि, पब्बाजनीयम्पि, पटिसारणीयम्पि, उक्खेपनीयम्पि! नेतं, भिक्खवे, अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि – न, भिक्खवे, असम्मुखीभूतानं भिक्खूनं कम्मं कातब्बं – तज्जनीयं वा, नियस्सं वा, पब्बाजनीयं वा, पटिसारणीयं वा, उक्खेपनीयं वा। यो करेय्य , आपत्ति दुक्कटस्स।&lt;br&gt;&#xA;१८६. ‘‘अधम्मवादी पुग्गलो अधम्मवादी सम्बहुला अधम्मवादी सङ्घो। धम्मवादी पुग्गलो धम्मवादी सम्बहुला धम्मवादी सङ्घो।&lt;/p&gt;</description>
    </item>
    <item>
      <title>०५. खुद्दकवत्थुक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/05_khuddakavatthukkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/05_khuddakavatthukkhandhakam/</guid>
      <description>&lt;p&gt;५. खुद्दकवत्थुक्खन्धकम्&lt;/p&gt;&#xA;&lt;h2 id=&#34;खददकवतथन&#34;&gt;खुद्दकवत्थूनि&lt;/h2&gt;&#xA;&lt;p&gt;२४३. तेन समयेन बुद्धो भगवा राजगहे विहरति वेळुवने कलन्दकनिवापे। तेन खो पन समयेन छब्बग्गिया भिक्खू नहायमाना रुक्खे कायं उग्घंसेन्ति, ऊरुम्पि बाहुम्पि उरम्पि पिट्ठिम्पि। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया नहायमाना रुक्खे कायं उग्घंसेस्सन्ति, ऊरुम्पि बाहुम्पि उरम्पि पिट्ठिम्पि, सेय्यथापि मल्लमुट्ठिका गाममोद्दवा’’ति [गामपोद्दवा (सी॰), गामपूतवा (स्या॰)]! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुम्। अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा भिक्खू पटिपुच्छि – ‘‘सच्चं किर, भिक्खवे, छब्बग्गिया भिक्खू नहायमाना रुक्खे कायं उग्घंसेन्ति, ऊरुम्पि बाहुम्पि उरम्पि पिट्ठिम्पी’’ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं, भिक्खवे , तेसं मोघपुरिसानं अननुलोमिकं अप्पतिरूपं अस्सामणकं अकप्पियं अकरणीयम्। कथञ्हि नाम ते, भिक्खवे, मोघपुरिसा नहायमाना रुक्खे कायं उग्घंसेस्सन्ति, ऊरुम्पि बाहुम्पि उरम्पि पिट्ठिम्पि? नेतं, भिक्खवे, अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, नहायमानेन भिक्खुना रुक्खे कायो उग्घंसेतब्बो। यो उग्घंसेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू नहायमाना थम्भे कायं उग्घंसेन्ति, ऊरुम्पि बाहुम्पि उरम्पि पिट्ठिम्पि। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया नहायमाना थम्भे कायं उग्घंसेस्सन्ति, ऊरुम्पि बाहुम्पि उरम्पि पिट्ठिम्पि, सेय्यथापि मल्लमुट्ठिका गाममोद्दवा’’ति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुं…पे॰… ‘‘सच्चं भगवा’’ति…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, नहायमानेन भिक्खुना थम्भे कायो उग्घंसेतब्बो। यो उग्घंसेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू नहायमाना कुट्टे [कुड्डे (सी॰ स्या॰)] कायं उग्घंसेन्ति, ऊरुम्पि बाहुम्पि उरम्पि पिट्ठिम्पि। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया नहायमाना कुट्टे कायं उग्घंसेस्सन्ति, ऊरुम्पि बाहुम्पि उरम्पि पिट्ठिम्पि, सेय्यथापि मल्लमुट्ठिका गाममोद्दवा’’ति…पे॰… ‘‘न, भिक्खवे, नहायमानेन भिक्खुना कुट्टे कायो उग्घंसेतब्बो। यो उग्घंसेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू अट्टाने [अट्ठाने (सी॰ स्या॰)] नहायन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति ! अस्सोसुं खो भिक्खू तेसं मनुस्सानं उज्झायन्तानं खियन्तानं विपाचेन्तानम्। अथ खो ते भिक्खू भगवतो एतमत्थं आरोचेसुं…पे॰… ‘‘सच्चं भगवा’’ति…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, अट्टाने नहायितब्बम्। यो नहायेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू गन्धब्बहत्थकेन नहायन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुं…पे॰… ‘‘न, भिक्खवे, गन्धब्बहत्थकेन नहायितब्बम्। यो नहायेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू कुरुविन्दकसुत्तिया नहायन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति! भगवतो एतमत्थं आरोचेसुम्। ‘‘न, भिक्खवे, कुरुविन्दकसुत्तिया नहायितब्बम्। यो नहायेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू विग्गय्ह परिकम्मं कारापेन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति! भगवतो एतमत्थं आरोचेसुम्। ‘‘न, भिक्खवे, विग्गय्ह परिकम्मं कारापेतब्बम्। यो कारापेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू मल्लकेन नहायन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति! भगवतो एतमत्थं आरोचेसुम्। ‘‘न, भिक्खवे, मल्लकेन नहायितब्बम्। यो नहायेय्य, आपत्ति दुक्कटस्सा’’ति।&lt;br&gt;&#xA;२४४. तेन खो पन समयेन अञ्ञतरस्स भिक्खुनो कच्छुरोगाबाधो होति। न तस्स विना मल्लकेन फासु होति। भगवतो एतमत्थं आरोचेसुम्। ‘‘अनुजानामि, भिक्खवे, गिलानस्स अकतमल्लक’’न्ति।&lt;br&gt;&#xA;तेन खो पन समयेन अञ्ञतरो भिक्खु जरादुब्बलो नहायमानो न सक्कोति अत्तनो कायं उग्घंसेतुम्। भगवतो एतमत्थं आरोचेसुम्। ‘‘अनुजानामि, भिक्खवे, उक्कासिक’’न्ति।&lt;br&gt;&#xA;तेन खो पन समयेन भिक्खू पिट्ठिपरिकम्मं कातुं कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, पुथुपाणिक’’न्ति।&lt;br&gt;&#xA;२४५. तेन खो पन समयेन छब्बग्गिया भिक्खू वल्लिकं धारेन्ति…पे॰… पामङ्गं धारेन्ति…पे॰… कण्ठसुत्तकं धारेन्ति…पे॰… कटिसुत्तकं धारेन्ति…पे॰… ओवट्टिकं धारेन्ति…पे॰… कायुरं धारेन्ति…पे॰… हत्थाभरणं धारेन्ति…पे॰… अङ्गुलिमुद्दिकं धारेन्ति। मनुस्सा उज्झायन्ति खिय्यन्ति विपाचेन्ति…पे॰… सेय्यथापि गिही कामभोगिनोति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुम्। ‘‘सच्चं किर, भिक्खवे, छब्बग्गिया भिक्खू वल्लिकं धारेन्ति…पे॰… पामङ्गं धारेन्ति, कण्ठसुत्तकं धारेन्ति, कटिसुत्तकं धारेन्ति, ओवट्टिकं धारेन्ति, कायुरं धारेन्ति, हत्थाभरणं धारेन्ति, अङ्गुलिमुद्दिकं धारेन्ती’’ति? ‘‘सच्चं भगवा’’ति…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, वल्लिका धारेतब्बा…पे॰… न पामङ्गो धारेतब्बो… न कण्ठसुत्तकं धारेतब्बं… न कटिसुत्तकं धारेतब्बं… न ओवट्टिकं धारेतब्बं… न कायुरं धारेतब्बं… न हत्थाभरणं धारेतब्बं… न अङ्गुलिमुद्दिका धारेतब्बा। यो धारेय्य, आपत्ति दुक्कटस्सा’’ति।&lt;br&gt;&#xA;२४६. तेन खो पन समयेन छब्बग्गिया भिक्खू दीघे केसे धारेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, दीघा केसा धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, दुमासिकं वा दुवङ्गुलं वा’’ति।&lt;br&gt;&#xA;तेन खो पन समयेन छब्बग्गिया भिक्खू कोच्छेन केसे ओसण्ठेन्ति [ओसण्हेन्ति (सी॰ स्या॰)] …पे॰… फणकेन केसे ओसण्ठेन्ति, हत्थफणकेन केसे ओसण्ठेन्ति, सित्थतेलकेन केसे ओसण्ठेन्ति, उदकतेलकेन केसे ओसण्ठेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, कोच्छेन केसा ओसण्ठेतब्बा…पे॰… न सित्थतेलकेन केसा ओसण्ठेतब्बा… न उदकतेलकेन केसा ओसण्ठेतब्बा। यो ओसण्ठेय्य, आपत्ति दुक्कटस्सा’’ति।&lt;br&gt;&#xA;२४७. तेन खो पन समयेन छब्बग्गिया भिक्खू आदासेपि उदकपत्तेपि मुखनिमित्तं ओलोकेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, आदासे वा उदकपत्ते वा मुखनिमित्तं ओलोकेतब्बम्। यो ओलोकेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो मुखे वणो होति। सो भिक्खू पुच्छि – ‘‘कीदिसो मे, आवुसो, वणो’’ति? भिक्खू एवमाहंसु – ‘‘एदिसो ते, आवुसो वणो’’ति। सो न सद्दहति। भगवतो एतमत्थं आरोचेसुम्। ‘‘अनुजानामि, भिक्खवे, आबाधप्पच्चया आदासे वा उदकपत्ते वा मुखनिमित्तं ओलोकेतु’’न्ति।&lt;br&gt;&#xA;तेन खो पन समयेन छब्बग्गिया भिक्खू मुखं आलिम्पन्ति…पे॰… मुखं उम्मद्देन्ति, मुखं चुण्णेन्ति, मनोसिलिकाय मुखं लञ्छेन्ति, अङ्गरागं करोन्ति, मुखरागं करोन्ति, अङ्गरागमुखरागं करोन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, मुखं आलिम्पितब्बं…पे॰… न मुखं उम्मद्दितब्बं, न मुखं चुण्णेतब्बं, न मनोसिलिकाय मुखं लञ्छेतब्बं, न अङ्गरागो कातब्बो, न मुखरागो कातब्बो , न अङ्गरागमुखरागो कातब्बो। यो करेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो चक्खुरोगाबाधो होति। भगवतो एतमत्थं आरोचेसुम्। ‘‘अनुजानामि, भिक्खवे, आबाधप्पच्चया मुखं आलिम्पितु’’न्ति।&lt;br&gt;&#xA;२४८. तेन खो पन समयेन राजगहे गिरग्गसमज्जो [समज्जा (अभिधानगन्थेसु)] होति। छब्बग्गिया भिक्खू गिरग्गसमज्जं दस्सनाय अगमंसु। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया नच्चम्पि गीतम्पि वादितम्पि दस्सनाय गच्छिस्सन्ति, सेय्यथापि गिही कामभोगिनो’’ति! भगवतो एतमत्थं आरोचेसुम्। ‘‘न, भिक्खवे, नच्चं वा गीतं वा वादितं वा दस्सनाय गन्तब्बम्। यो गच्छेय्य, आपत्ति दुक्कटस्सा’’ति।&lt;br&gt;&#xA;२४९. तेन खो पन समयेन छब्बग्गिया भिक्खू आयतकेन गीतस्सरेन धम्मं गायन्ति। मनुस्सा उज्झायन्ति खिय्यन्ति विपाचेन्ति – ‘‘यथेव [यथा च (क॰)] मयं गायाम, एवमेविमे समणा सक्यपुत्तिया आयतकेन गीतस्सरेन धम्मं गायन्ती’’ति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम छब्बग्गिया भिक्खू आयतकेन गीतस्सरेन धम्मं गायिस्सन्ती’’ति! अथ खो ते भिक्खू भगवतो एतमत्थं आरोचेसुम्। ‘‘सच्चं किर, भिक्खवे…पे॰… ‘‘सच्चं भगवा’’ति…पे॰… धम्मिं कथं कत्वा भिक्खू आमन्तेसि – ‘‘पञ्चिमे, भिक्खवे, आदीनवा आयतकेन गीतस्सरेन धम्मं गायन्तस्स। अत्तनापि तस्मिं सरे सारज्जति, परेपि तस्मिं सरे सारज्जन्ति, गहपतिकापि उज्झायन्ति, सरकुत्तिम्पि निकामयमानस्स समाधिस्स भङ्गो होति, पच्छिमा जनता दिट्ठानुगतिं आपज्जति – इमे खो, भिक्खवे, पञ्च आदीनवा आयतकेन गीतस्सरेन धम्मं गायन्तस्स। न, भिक्खवे, आयतकेन गीतस्सरेन धम्मो गायितब्बो। यो गायेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू सरभञ्ञे कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, सरभञ्ञ’’न्ति।&lt;br&gt;&#xA;‘‘तेन खो पन समयेन छब्बग्गिया भिक्खू बाहिरलोमिं [बाहियलोमिं (क॰)] उण्णिं धारेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति । भगवतो एतमत्थं आरोचेसुम्। ‘‘न, भिक्खवे, बाहियलोमि उण्णि धारेतब्बा। यो धारेय्य, आपत्ति दुक्कटस्सा’’ति।&lt;br&gt;&#xA;२५०. तेन खो पन समयेन रञ्ञो मागधस्स सेनियस्स बिम्बिसारस्स आरामे अम्बा फलिनो होन्ति। रञ्ञा मागधेन सेनियेन बिम्बिसारेन अनुञ्ञातं होति – ‘‘यथासुखं अय्या अम्बं परिभुञ्जन्तू’’ति। छब्बग्गिया भिक्खू तरुणञ्ञेव अम्बं पातापेत्वा परिभुञ्जिंसु। रञ्ञो च मागधस्स सेनियस्स बिम्बिसारस्स अम्बेन अत्थो होति। अथ खो राजा मागधो सेनियो बिम्बिसारो मनुस्से आणापेसि – ‘‘गच्छथ, भणे, आरामं गन्त्वा अम्बं आहरथा’’ति । ‘‘एवं देवा’’ति खो ते मनुस्सा रञ्ञो मागधस्स सेनियस्स बिम्बिसारस्स पटिस्सुत्वा आरामं गन्त्वा आरामपालं एतदवोचुं – ‘‘देवस्स, भणे, अम्बेन अत्थो, अम्बं देथा’’ति। ‘‘नत्थाय्या अम्बम्। तरुणञ्ञेव अम्बं पातापेत्वा भिक्खू परिभुञ्जिंसू’’ति। अथ खो ते मनुस्सा रञ्ञो मागधस्स सेनियस्स बिम्बिसारस्स एतमत्थं आरोचेसुम्। ‘‘सुपरिभुत्तं, भणे, अय्येहि अम्बं, अपि च भगवता मत्ता वण्णिता’’ति। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया न मत्तं जानित्वा रञ्ञो अम्बं परिभुञ्जिस्सन्ती’’ति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुम्। ‘‘न, भिक्खवे, अम्बं परिभुञ्जितब्बम्। यो परिभुञ्जेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स पूगस्स सङ्घभत्तं होति। सूपे अम्बपेसिकायो पक्खित्ता होन्ति। भिक्खू कुक्कुच्चायन्ता नप्पटिग्गण्हन्ति। ‘‘पटिग्गण्हथ, भिक्खवे, परिभुञ्जथ। अनुजानामि, भिक्खवे, अम्बपेसिक’’न्ति।&lt;br&gt;&#xA;तेन खो पन समयेन अञ्ञतरस्स पूगस्स सङ्घभत्तं होति। ते न परियापुणिंसु अम्बपेसिकं कातुं, भत्तग्गे सकलेहेव अम्बेहि देन्ति। भिक्खू कुक्कुच्चायन्ता नप्पटिग्गण्हन्ति। ‘‘पटिग्गण्हथ , भिक्खवे, परिभुञ्जथ। अनुजानामि, भिक्खवे, पञ्चहि समणकप्पेहि फलं परिभुञ्जितुं – अग्गिपरिचितं , सत्थपरिचितं, नखपरिचितं, अबीजं, निब्बत्तबीजञ्ञेव [निब्बट्टबीजं (सी॰ स्या॰)] पञ्चमम्। अनुजानामि, भिक्खवे, इमेहि पञ्चहि समणकप्पेहि फलं परिभुञ्जितु’’न्ति।&lt;br&gt;&#xA;२५१. तेन खो पन समयेन अञ्ञतरो भिक्खु अहिना दट्ठो कालङ्कतो होति। भगवतो एतमत्थं आरोचेसुम्। ‘‘न हि नून सो, भिक्खवे, भिक्खु इमानि चत्तारि अहिराजकुलानि मेत्तेन चित्तेन फरि। सचे हि सो, भिक्खवे, भिक्खु इमानि चत्तारि अहिराजकुलानि मेत्तेन चित्तेन फरेय्य, न हि सो, भिक्खवे, भिक्खु अहिना दट्ठो कालङ्करेय्य। कतमानि चत्तारि अहिराजकुलानि? विरूपक्खं अहिराजकुलं, एरापथं अहिराजकुलं, छब्यापुत्तं अहिराजकुलं, कण्हागोतमं अहिराजकुलम्। न हि नून सो, भिक्खवे, भिक्खु इमानि चत्तारि अहिराजकुलानि मेत्तेन चित्तेन फरि। सचे हि सो, भिक्खवे, भिक्खु इमानि चत्तारि अहिराजकुलानि मेत्तेन चित्तेन फरेय्य, न हि सो, भिक्खवे, भिक्खु अहिना दट्ठो कालङ्करेय्य। अनुजानामि, भिक्खवे, इमानि चत्तारि अहिराजकुलानि मेत्तेन चित्तेन फरितुं, अत्तगुत्तिया अत्तरक्खाय अत्तपरित्तं कातुम्। एवञ्च पन, भिक्खवे, कातब्बं –&lt;br&gt;&#xA;[जा॰ १.२.१०५-१०६; अ॰ नि॰ ४.६७ इदं वत्थु आगतं] ‘‘विरूपक्खेहि मे मेत्तं, मेत्तं एरापथेहि मे।&lt;br&gt;&#xA;छब्यापुत्तेहि मे मेत्तं, मेत्तं कण्हागोतमकेहि च॥&lt;br&gt;&#xA;‘‘अपादकेहि मे मेत्तं, मेत्तं द्विपादकेहि मे।&lt;br&gt;&#xA;चतुप्पदेहि मे मेत्तं, मेत्तं बहुप्पदेहि मे॥&lt;br&gt;&#xA;‘‘मा मं अपादको हिंसि, मा मं हिंसि द्विपादको।&lt;br&gt;&#xA;मा मं चतुप्पदो हिंसि, मा मं हिंसि बहुप्पदो॥&lt;br&gt;&#xA;‘‘सब्बे सत्ता सब्बे पाणा, सब्बे भूता च केवला।&lt;br&gt;&#xA;सब्बे भद्रानि पस्सन्तु, मा किञ्चि पापमागमा॥&lt;br&gt;&#xA;‘‘अप्पमाणो बुद्धो, अप्पमाणो धम्मो,&lt;br&gt;&#xA;अप्पमाणो सङ्घो, पमाणवन्तानि सरीसपानि [सिरिंसपानि (सी॰ स्या॰)]॥&lt;br&gt;&#xA;‘‘अहि विच्छिका सतपदी, उण्णनाभि सरबू मूसिका।&lt;br&gt;&#xA;कता मे रक्खा कतं मे परित्तं, पटिक्कमन्तु भूतानि॥&lt;br&gt;&#xA;‘‘सोहं नमो भगवतो, नमो सत्तन्नं सम्मासम्बुद्धान’’न्ति॥&lt;br&gt;&#xA;तेन खो पन समयेन अञ्ञतरो भिक्खु अनभिरतिया पीळितो अत्तनो अङ्गजातं छिन्दि। भगवतो एतमत्थं आरोचेसुम्। ‘‘अञ्ञम्हि सो, भिक्खवे, मोघपुरिसो छेतब्बम्हि, अञ्ञं छिन्दि। न, भिक्खवे, अत्तनो अङ्गजातं छेतब्बम्। यो छिन्देय्य, आपत्ति थुल्लच्चयस्सा’’ति।&lt;br&gt;&#xA;२५२. तेन खो पन समयेन राजगहकस्स सेट्ठिस्स महग्घस्स चन्दनस्स [चन्दनसारस्स (सी॰ स्या॰)] चन्दनगण्ठि उप्पन्ना होति। अथ खो राजगहकस्स सेट्ठिस्स एतदहोसि – ‘‘यंनूनाहं इमाय चन्दनगण्ठिया पत्तं लेखापेय्यम्। लेखञ्च मे परिभोगं भविस्सति, पत्तञ्च दानं दस्सामी’’ति। अथ खो राजगहको सेट्ठि ताय चन्दनगण्ठिया पत्तं लेखापेत्वा सिक्काय उड्डित्वा [वाहित्वा (सी॰)] वेळग्गे आलग्गेत्वा वेळुपरम्पराय बन्धित्वा [वाहित्वा (स्या॰)] एवमाह – ‘‘यो समणो वा ब्राह्मणो वा अरहा चेव इद्धिमा च दिन्नंयेव पत्तं ओहरतू’’ति। अथ खो पूरणो कस्सपो येन राजगहको सेट्ठि तेनुपसङ्कमि, उपसङ्कमित्वा राजगहकं सेट्ठिं एतदवोच – ‘‘अहञ्हि, गहपति, अरहा चेव इद्धिमा च, देहि मे पत्त’’न्ति। ‘‘सचे, भन्ते, आयस्मा अरहा चेव इद्धिमा च दिन्नंयेव पत्तं ओहरतू’’ति। अथ खो मक्खलि गोसालो… अजितो केसकम्बलो… पकुधो कच्चायनो… सञ्चयो बेलट्ठपुत्तो [सञ्जयो बेल्लट्ठिपुत्तो (सी॰)] … निगण्ठो नाटपुत्तो [नाथपुत्तो (सी॰)] येन राजगहको सेट्ठि तेनुपसङ्कमि, उपसङ्कमित्वा राजगहकं सेट्ठिं एतदवोच – ‘‘अहञ्हि, गहपति, अरहा चेव इद्धिमा च, देहि मे पत्त’’न्ति। ‘‘सचे, भन्ते, आयस्मा अरहा चेव इद्धिमा च, दिन्नंयेव पत्तं ओहरतू’’ति।&lt;br&gt;&#xA;तेन खो पन समयेन आयस्मा च महामोग्गल्लानो आयस्मा च पिण्डोलभारद्वाजो पुब्बण्हसमयं निवासेत्वा पत्तचीवरमादाय राजगहं पिण्डाय पविसिंसु। अथ खो आयस्मा पिण्डोलभारद्वाजो आयस्मन्तं महामोग्गल्लानं एतदवोच – ‘‘आयस्मा खो महामोग्गल्लानो अरहा चेव इद्धिमा च। गच्छावुसो, मोग्गल्लान, एतं पत्तं ओहर। तुय्हेसो पत्तो’’ति। ‘‘आयस्मा खो भारद्वाजो अरहा चेव इद्धिमा च। गच्छावुसो, भारद्वाज, एतं पत्तं ओहर। तुय्हेसो पत्तो’’ति। अथ खो आयस्मा पिण्डोलभारद्वाजो वेहासं अब्भुग्गन्त्वा तं पत्तं गहेत्वा तिक्खत्तुं राजगहं अनुपरियायि।&lt;br&gt;&#xA;तेन खो पन समयेन राजगहको सेट्ठि सपुत्तदारो सके निवेसने ठितो होति पञ्जलिको नमस्समानो – इधेव, भन्ते, अय्यो भारद्वाजो अम्हाकं निवेसने पतिट्ठातूति। अथ खो आयस्मा पिण्डोलभारद्वाजो राजगहकस्स सेट्ठिस्स निवेसने पतिट्ठासि। अथ खो राजगहको सेट्ठि आयस्मतो पिण्डोलभारद्वाजस्स हत्थतो पत्तं गहेत्वा महग्घस्स खादनीयस्स पूरेत्वा आयस्मतो पिण्डोलभारद्वाजस्स अदासि। अथ खो आयस्मा पिण्डोलभारद्वाजो तं पत्तं गहेत्वा आरामं अगमासि। अस्सोसुं खो मनुस्सा – अय्येन किर पिण्डोलभारद्वाजेन राजगहकस्स सेट्ठिस्स पत्तो ओहारितोति। ते च मनुस्सा उच्चासद्दा महासद्दा आयस्मन्तं पिण्डोलभारद्वाजं पिट्ठितो पिट्ठितो अनुबन्धिंसु।&lt;br&gt;&#xA;अस्सेसि खो भगवा उच्चासद्दं महासद्दं; सुत्वान आयस्मन्तं आनन्दं आमन्तेसि – ‘‘किं नु खो सो, आनन्द, उच्चासद्दो महासद्दो’’ति? ‘‘आयस्मता, भन्ते, पिण्डोलभारद्वाजेन राजगहकस्स सेट्ठिस्स पत्तो ओहारितो। अस्सोसुं खो, भन्ते, मनुस्सा – अय्येन किर पिण्डोलभारद्वाजेन राजगहकस्स सेट्ठिस्स पत्तो ओहारितोति। ते च, भन्ते, मनुस्सा उच्चासद्दा महासद्दा आयस्मन्तं पिण्डोलभारद्वाजं पिट्ठितो पिट्ठितो अनुबन्धा। सो एसो, भन्ते, भगवा उच्चासद्दो महासद्दो’’ति। अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा आयस्मन्तं पिण्डोलभारद्वाजं पटिपुच्छि – ‘‘सच्चं किर तया, भारद्वाज, राजगहकस्स सेट्ठिस्स पत्तो ओहारितो’’ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं, भारद्वाज, अननुलोमिकं अप्पतिरूपं अस्सामणकं अकप्पियं अकरणीयम्। कथञ्हि नाम त्वं, भारद्वाज, छवस्स दारुपत्तस्स कारणा गिहीनं उत्तरिमनुस्सधम्मं इद्धिपाटिहारियं दस्सेस्ससि! सेय्यथापि, भारद्वाज, मातुगामो छवस्स मासकरूपस्स कारणा कोपिनं दस्सेति, एवमेव खो तया, भारद्वाज, छवस्स दारुपत्तस्स कारणा गिहीनं उत्तरिमनुस्सधम्मं इद्धिपाटिहारियं दस्सितम्। नेतं, भारद्वाज, अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, गिहीनं उत्तरिमनुस्सधम्मं इद्धिपाटिहारियं दस्सेतब्बम्। यो दस्सेय्य, आपत्ति दुक्कटस्स। भिन्दथेतं, भिक्खवे, दारुपत्तं सकलिकं सकलिकं कत्वा , भिक्खूनं अञ्जनुपपिसनं देथ। न च, भिक्खवे, दारुपत्तो धारेतब्बो। यो धारेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू उच्चावचे पत्ते धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, सोवण्णमयो पत्तो धारेतब्बो…पे॰… न रूपियमयो पत्तो धारेतब्बो… न मणिमयो पत्तो धारेतब्बो… न वेळुरियमयो पत्तो धारेतब्बो… न फलिकमयो पत्तो धारेतब्बो… न कंसमयो पत्तो धारेतब्बो… न काचमयो पत्तो धारेतब्बो… न तिपुमयो पत्तो धारेतब्बो… न सीसमयो पत्तो धारेतब्बो… न तम्बलोहमयो पत्तो धारेतब्बो। यो धारेय्य, आपत्ति दुक्कटस्स। अनुजानामि, भिक्खवे, द्वे पत्ते – अयोपत्तं, मत्तिकापत्त’’न्ति।&lt;br&gt;&#xA;२५३. तेन खो पन समयेन पत्तमूलं घंसियति। भगवतो एतमत्थं आरोचेसुम्। ‘‘अनुजानामि, भिक्खवे, पत्तमण्डल’’न्ति।&lt;br&gt;&#xA;तेन खो पन समयेन छब्बग्गिया भिक्खू उच्चावचानि पत्तमण्डलानि धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचानि पत्तमण्डलानि धारेतब्बानि। यो धारेय्य, आपत्ति दुक्कटस्स। अनुजानामि, भिक्खवे, द्वे पत्तमण्डलानि – तिपुमयं, सीसमय’’न्ति। बहलानि मण्डलानि न अच्छुपियन्ति। भगवतो एतमत्थं आरोचेसुम्। ‘‘अनुजानामि, भिक्खवे, लिखितु’’न्ति। वली [चली (क॰)] होन्ति । भगवतो एतमत्थं आरोचेसुम्। ‘‘अनुजानामि, भिक्खवे, मकरदन्तकं छिन्दितु’’न्ति।&lt;br&gt;&#xA;तेन खो पन समयेन छब्बग्गिया भिक्खू चित्रानि पत्तमण्डलानि धारेन्ति रूपकाकिण्णानि भित्तिकम्मकतानि। तानि रथिकायपि दस्सेन्ता आहिण्डन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, चित्रानि पत्तमण्डलानि धारेतब्बानि रूपकाकिण्णानि भित्तिकम्मकतानि। यो धारेय्य, आपत्ति दुक्कटस्स। ‘‘अनुजानामि, भिक्खवे, पकतिमण्डल’’न्ति।&lt;br&gt;&#xA;२५४. तेन खो पन समयेन भिक्खू सोदकं पत्तं पटिसामेन्ति। पत्तो दुस्सति। भगवतो एतमत्थं आरोचेसुम्। ‘‘न, भिक्खवे, सोदको पत्तो पटिसामेतब्बो। यो पटिसामेय्य, आपत्ति दुक्कटस्स। अनुजानामि, भिक्खवे, ओतापेत्वा पत्तं पटिसामेतु’’न्ति।&lt;br&gt;&#xA;तेन खो पन समयेन भिक्खू सोदकं [सउदकं (क॰)] पत्तं ओतापेन्ति। पत्तो दुग्गन्धो होति। भगवतो एतमत्थं आरोचेसुम्। ‘‘न, भिक्खवे, सोदको पत्तो ओतापेतब्बो। यो ओतापेय्य, आपत्ति दुक्कटस्स। अनुजानामि, भिक्खवे, वोदकं कत्वा ओतापेत्वा पत्तं पटिसामेतु’’न्ति।&lt;br&gt;&#xA;तेन खो पन समयेन भिक्खू उण्हे पत्तं निदहन्ति। पत्तस्स वण्णो दुस्सति। भगवतो एतमत्थं आरोचेसुम्। ‘‘न, भिक्खवे, उण्हे पत्तो निदहितब्बो। यो निदहेय्य, आपत्ति दुक्कटस्स। अनुजानामि, भिक्खवे, मुहुत्तं उण्हे ओतापेत्वा पत्तं पटिसामेतु’’न्ति।&lt;br&gt;&#xA;तेन खो पन समयेन सम्बहुला पत्ता अज्झोकासे अनाधारा निक्खित्ता होन्ति। वातमण्डलिकाय आवट्टेत्वा पत्ता भिज्जिंसु । भगवतो एतमत्थं आरोचेसुम्। ‘‘अनुजानामि, भिक्खवे, पत्ताधारक’’न्ति।&lt;br&gt;&#xA;तेन खो पन समयेन भिक्खू मिड्ढन्ते पत्तं निक्खिपन्ति। परिपतित्वा [परिवट्टित्वा (स्या॰)] पत्तो भिज्जति। भगवतो एतमत्थं आरोचेसुम्। ‘‘न, भिक्खवे, मिड्ढन्ते पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू परिभण्डन्ते पत्तं निक्खिपन्ति। परिपतित्वा पत्तो भिज्जति। भगवतो एतमत्थं आरोचेसुम्। ‘‘न, भिक्खवे, परिभण्डन्ते पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू छमाय पत्तं निक्कुज्जन्ति। ओट्ठो घंसियति। भगवतो एतमत्थं आरोचेसुम्। ‘‘अनुजानामि, भिक्खवे, तिणसन्थारक’’न्ति। तिणसन्थारको उपचिकाहि खज्जति। भगवतो एतमत्थं आरोचेसुम्। ‘‘अनुजानामि, भिक्खवे, चोळक’’न्ति। चोळकं उपचिकाहि खज्जति। भगवतो एतमत्थं आरोचेसुम्। ‘‘अनुजानामि, भिक्खवे, पत्तमाळक’’न्ति। पत्तमाळको परिपतित्वा पत्तो भिज्जति। भगवतो एतमत्थं आरोचेसुम्। ‘‘अनुजानामि, भिक्खवे, पत्तकुण्डोलिक’’न्ति। पत्तकुण्डोलिकाय पत्तो घंसियति। भगवतो एतमत्थं आरोचेसुम्। ‘‘अनुजानामि, भिक्खवे, पत्तथविक’’न्ति । अंसबद्धको न होति। भगवतो एतमत्थं आरोचेसुम्। ‘‘अनुजानामि, भिक्खवे, अंसबद्धकं बन्धनसुत्तक’’न्ति।&lt;br&gt;&#xA;तेन खो पन समयेन भिक्खू भित्तिखिलेपि नागदन्तकेपि पत्तं लग्गेन्ति। परिपतित्वा पत्तो भिज्जति। भगवतो एतमत्थं आरोचेसुम्। ‘‘न, भिक्खवे, पत्तो लग्गेतब्बो। यो लग्गेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू मञ्चे पत्तं निक्खिपन्ति, सतिसम्मोसा निसीदन्ता ओत्थरित्वा पत्तं भिन्देन्ति। भगवतो एतमत्थं आरोचेसुम्। ‘‘न, भिक्खवे, मञ्चे पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू पीठे पत्तं निक्खिपन्ति, सतिसम्मोसा निसीदन्ता ओत्थरित्वा पत्तं भिन्देन्ति। भगवतो एतमत्थं आरोचेसुम्। ‘‘न, भिक्खवे, पीठे पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू अङ्के पत्तं निक्खिपन्ति, सतिसम्मोसा उट्ठहन्ति। परिपतित्वा पत्तो भिज्जति। भगवतो एतमत्थं आरोचेसुम्। ‘‘न, भिक्खवे, अङ्के पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू छत्ते पत्तं निक्खिपन्ति। वातमण्डलिकाय छत्तं उक्खिपियति परिपतित्वा पत्तो भिज्जति। भगवतो एतमत्थं आरोचेसुम्। ‘‘न, भिक्खवे, छत्ते पत्तो निक्खिपितब्बो। यो निक्खिपेय्य, आपत्ति दुक्कटस्सा’’ति।&lt;br&gt;&#xA;२५५. तेन खो पन समयेन भिक्खू पत्तहत्था कवाटं पणामेन्ति। कवाटो आवट्टित्वा पत्तो भिज्जति। भगवतो एतमत्थं आरोचेसुम्। ‘‘न, भिक्खवे, पत्तहत्थेन कवाटं पणामेतब्बं [कवाटो पणामेतब्बो (क॰)]। यो पणामेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू तुम्बकटाहे पिण्डाय चरन्ति। मनुस्सा उज्झायन्ति खिय्यन्ति विपाचेन्ति – सेय्यथापि तित्थियाति। भगवतो एतमत्थं आरोचेसुम्। ‘‘न, भिक्खवे, तुम्बकटाहे पिण्डाय चरितब्बम्। यो चरेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू घटिकटाहे [घटिकटाहेन (स्या॰)] पिण्डाय चरन्ति। मनुस्सा उज्झायन्ति खिय्यन्ति विपाचेन्ति – सेय्यथापि तित्थियाति। भगवतो एतमत्थं आरोचेसुम्। ‘‘न, भिक्खवे, घटिकटाहे पिण्डाय चरितब्बम्। यो चरेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरो भिक्खु सब्बपंसुकूलिको होति। सो छवसीसस्स पत्तं धारेति। अञ्ञतरा इत्थी पस्सित्वा भीता विस्सरमकासि – ‘‘अभुं मे पिसाचो वताय’’न्ति। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया छवसीसस्स पत्तं धारेस्सन्ति, सेय्यथापि पिसाचिल्लिका’’ति! भगवतो एतमत्थं आरोचेसुम्। ‘‘न, भिक्खवे, छवसीसस्स पत्तो धारेतब्बो। यो धारेय्य, आपत्ति दुक्कटस्स। न च, भिक्खवे, सब्बपंसुकूलिकेन भवितब्बम्। यो भवेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू चलकानिपि अट्ठिकानिपि उच्छिट्ठोदकम्पि पत्तेन नीहरन्ति। मनुस्सा उज्झायन्ति खिय्यन्ति विपाचेन्ति – ‘‘यस्मिं येविमे समणा सक्यपुत्तिया भुञ्जन्ति सोव नेसं पटिग्गहो’’ति। भगवतो एतमत्थं आरोचेसुम्। ‘‘न भिक्खवे, चलकानि वा अट्ठिकानि वा उच्छिट्ठोदकं वा पत्तेन नीहरितब्बम्। यो नीहरेय्य, आपत्ति दुक्कटस्स। अनुजानामि, भिक्खवे, पटिग्गह’’न्ति।&lt;br&gt;&#xA;२५६. तेन खो पन समयेन भिक्खू हत्थेन विप्फाळेत्वा चीवरं सिब्बेन्ति। चीवरं विलोमिकं होति। भगवतो एतमत्थं आरोचेसुम्। ‘‘अनुजानामि, भिक्खवे, सत्थकं नमतक’’न्ति।&lt;br&gt;&#xA;तेन खो पन समयेन सङ्घस्स दण्डसत्थकं उप्पन्नं होति। भगवतो एतमत्थं आरोचेसुम्। ‘‘अनुजानामि, भिक्खवे, दण्डसत्थक’’न्ति ।&lt;br&gt;&#xA;तेन खो पन समयेन छब्बग्गिया भिक्खू उच्चावचे सत्थकदण्डे धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचा सत्थकदण्डा धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, अट्ठिमयं दन्तमयं विसाणमयं नळमयं वेळुमयं कट्ठमयं जतुमयं फलमयं लोहमयं सङ्खनाभिमय’’न्ति।&lt;br&gt;&#xA;तेन खो पन समयेन भिक्खू कुक्कुटपत्तेनपि वेळुपेसिकायपि चीवरं सिब्बेन्ति। चीवरं दुस्सिब्बितं होति। भगवतो एतमत्थं आरोचेसुम्। ‘‘अनुजानामि, भिक्खवे, सूचि’’न्ति। सूचियो कण्णकितायो होन्ति…पे॰… ‘‘अनुजानामि, भिक्खवे , सूचिनाळिक’’न्ति। सूचिनाळिकायपि कण्णकितायो होन्ति…पे॰… ‘‘अनुजानामि, भिक्खवे, किण्णेन पूरेतु’’न्ति। किण्णेपि कण्णकितायो होन्ति…पे॰… ‘‘अनुजानामि, भिक्खवे, सत्तुया पूरेतु’’न्ति। सत्तुयापि कण्णकितायो होन्ति…पे॰… ‘‘अनुजानामि, भिक्खवे, सरितक’’न्ति। सरितकेपि कण्णकितायो होन्ति…पे॰… ‘‘अनुजानामि, भिक्खवे, मधुसित्थकेन सारेतु’’न्ति। सरितकं परिभिज्जति। ‘‘अनुजानामि, भिक्खवे, सरितकसिपाटिक’’न्ति।&lt;br&gt;&#xA;तेन खो पन समयेन भिक्खू तत्थ तत्थ खिलं निक्खणित्वा सम्बन्धित्वा चीवरं सिब्बेन्ति। चीवरं विकण्णं होति। भगवतो एतमत्थं आरोचेसुम्। ‘‘अनुजानामि, भिक्खवे, कथिनं कथिनरज्जुं [कठिनं कठिनरज्जुं (सी॰ स्या॰)] तत्थ तत्थ ओबन्धित्वा चीवरं सिब्बेतु’’न्ति। विसमे कथिनं पत्थरन्ति। कथिनं परिभिज्जति…पे॰… ‘‘न, भिक्खवे, विसमे कथिनं पत्थरितब्बम्। यो पत्थरेय्य, आपत्ति दुक्कटस्सा’’ति।&lt;br&gt;&#xA;छमाय कथिनं पत्थरन्ति। कथिनं पंसुकितं होति…पे॰… ‘‘अनुजानामि, भिक्खवे, तिणसन्थारक’’न्ति। कथिनस्स अन्तो जीरति…पे॰… ‘‘अनुजानामि, भिक्खवे, अनुवातं परिभण्डं आरोपेतु’’न्ति। कथिनं नप्पहोति…पे॰… ‘‘अनुजानामि, भिक्खवे, दण्डकथिनं बिदलकं सलाकं विनन्धनरज्जुं विनन्धनसुत्तं विनन्धित्वा चीवरं सिब्बेतु’’न्ति। सुत्तन्तरिकायो विसमा होन्ति…पे॰… ‘‘अनुजानामि , भिक्खवे, कळिम्भक’’न्ति। सुत्ता वङ्का होन्ति…पे॰… ‘‘अनुजानामि, भिक्खवे, मोघसुत्तक’’न्ति।&lt;br&gt;&#xA;तेन खो पन समयेन भिक्खू अधोतेहि पादेहि कथिनं अक्कमन्ति। कथिनं दुस्सति। भगवतो एतमत्थं आरोचेसुम्। ‘‘न, भिक्खवे, अधोतेहि पादेहि कथिनं अक्कमितब्बम्। यो अक्कमेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू अल्लेहि पादेहि कथिनं अक्कमन्ति। कथिनं दुस्सति। भगवतो एतमत्थं आरोचेसुम्। ‘‘न , भिक्खवे, अल्लेहि पादेहि कथिनं अक्कमितब्बम्। यो अक्कमेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू सउपाहना कथिनं अक्कमन्ति। कथिनं दुस्सति। भगवतो एतमत्थं आरोचेसुम्। ‘‘न, भिक्खवे, सउपाहनेन कथिनं अक्कमितब्बम्। यो अक्कमेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू चीवरं सिब्बन्ता अङ्गुलिया पटिग्गण्हन्ति। अङ्गुलियो दुक्खा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, पटिग्गह’’न्ति।&lt;br&gt;&#xA;२५७. तेन खो पन समयेन छब्बग्गिया भिक्खू उच्चावचे पटिग्गहे धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचा पटिग्गहा धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, अट्ठिमयं…पे॰… सङ्खनाभिमय’’न्ति।&lt;br&gt;&#xA;तेन खो पन समयेन सूचियोपि सत्थकापि पटिग्गहापि नस्सन्ति। भगवतो एतमत्थं आरोचेसुम्। ‘‘अनुजानामि, भिक्खवे, आवेसनवित्थक’’न्ति। आवेसनवित्थके समाकुला होन्ति। भगवतो एतमत्थं आरोचेसुम्। ‘‘अनुजानामि, भिक्खवे, पटिग्गहथविक’’न्ति। अंसबद्धको न होति। भगवतो एतमत्थं आरोचेसुम्। ‘‘अनुजानामि, भिक्खवे, अंसबद्धकं बन्धनसुत्तक’’न्ति।&lt;br&gt;&#xA;तेन खो पन समयेन भिक्खू अब्भोकासे चीवरं सिब्बन्ता सीतेनपि उण्हेनपि किलमन्ति। भगवतो एतमत्थं आरोचेसुम्। ‘‘अनुजानामि, भिक्खवे, कथिनसालं कथिनमण्डप’’न्ति। कथिनसाला नीचवत्थुका होति, उदकेन ओत्थरिय्यति। भगवतो एतमत्थं आरोचेसुम्। ‘‘अनुजानामि, भिक्खवे उच्चवत्थुकं कातु’’न्ति। चयो परिपतति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। आरोहन्ता विहञ्ञन्ति…पे॰… ‘‘अनुजानामि, भिक्खवे, तयो सोपाने – इट्ठकासोपानं, सिलासोपानं, दारुसोपान’’न्ति। आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति। कथिनसालाय तिणचुण्णं परिपतति…पे॰… ‘‘अनुजानामि, भिक्खवे, ओगुम्फेत्वा [ओगुम्बेत्वा (सी॰ स्या॰)] उल्लित्तावलित्तं कातुं – सेतवण्णं काळवण्णं गेरुकपरिकम्मं मालाकम्मं लताकम्मं मकरदन्तकं पञ्चपटिकं चीवरवंसं चीवररज्जुक’’न्ति।&lt;br&gt;&#xA;तेन खो पन समयेन भिक्खू चीवरं सिब्बेत्वा तत्थेव कथिनं उज्झित्वा पक्कमन्ति, उन्दूरेहिपि उपचिकाहिपि खज्जति। भगवतो एतमत्थं आरोचेसुम्। ‘‘अनुजानामि, भिक्खवे, कथिनं सङ्घरितु’’न्ति। कथिनं परिभिज्जति…पे॰… ‘‘अनुजानामि, भिक्खवे, गोघंसिकाय कथिनं सङ्घरितु’’न्ति। कथिनं विनिवेठियति…पे॰… ‘‘अनुजानामि, भिक्खवे, बन्धनरज्जु’’न्ति ।&lt;br&gt;&#xA;तेन खो पन समयेन भिक्खू कुट्टेपि थम्भेपि कथिनं उस्सापेत्वा पक्कमन्ति। परिपतित्वा कथिनं भिज्जति। भगवतो एतमत्थं आरोचेसुम्। ‘‘अनुजानामि, भिक्खवे, भित्तिखिले वा नागदन्ते वा लग्गेतु’’न्ति।&lt;br&gt;&#xA;२५८. अथ खो भगवा राजगहे यथाभिरन्तं विहरित्वा येन वेसाली तेन चारिकं पक्कामि। तेन खो पन समयेन भिक्खू सूचिकम्पि सत्थकम्पि भेसज्जम्पि पत्तेन आदाय गच्छन्ति। भगवतो एतमत्थं आरोचेसुम्। ‘‘अनुजानामि, भिक्खवे, भेसज्जत्थविक’’न्ति। अंसबद्धको न होति…पे॰… ‘‘अनुजानामि, भिक्खवे, अंसबद्धकं बन्धनसुत्तक’’न्ति।&lt;br&gt;&#xA;तेन खो पन समयेन अञ्ञतरो भिक्खु उपाहनायो कायबन्धनेन बन्धित्वा गामं पिण्डाय पाविसि। अञ्ञतरो उपासको तं भिक्खुं अभिवादेन्तो उपाहनायो सीसेन घट्टेति। सो भिक्खु मङ्कु अहोसि। अथ खो सो भिक्खु आरामं गन्त्वा भिक्खूनं एतमत्थं आरोचेसि। भिक्खू भगवतो एतमत्थं आरोचेसुम्। ‘‘अनुजानामि, भिक्खवे, उपाहनत्थविक’’न्ति। अंसबद्धको न होति…पे॰… ‘‘अनुजानामि, भिक्खवे, अंसबद्धकं बन्धनसुत्तक’’न्ति।&lt;br&gt;&#xA;तेन खो पन समयेन अन्तरामग्गे उदकं अकप्पियं होति। परिस्सावनं न होति। भगवतो एतमत्थं आरोचेसुम्। ‘‘अनुजानामि , भिक्खवे, परिस्सावन’’न्ति। चोळकं नप्पहोति…पे॰… ‘‘अनुजानामि, भिक्खवे, कटच्छुपरिस्सावन’’न्ति। चोळकं नप्पहोति…पे॰… ‘‘अनुजानामि, भिक्खवे, धम्मकरण’’न्ति [धम्मकरणं (सी॰ स्या॰), धमकरणं (क॰)]।&lt;br&gt;&#xA;२५९. तेन खो पन समयेन द्वे भिक्खू कोसलेसु जनपदे अद्धानमग्गप्पटिपन्ना होन्ति। एको भिक्खु अनाचारं आचरति। दुतियो भिक्खु तं भिक्खुं एतदवोच – ‘‘मा, आवुसो, एवरूपं अकासि। नेतं कप्पती’’ति। सो तस्मिं उपनन्धि। अथ खो सो भिक्खु पिपासाय पीळितो उपनद्धं भिक्खुं एतदवोच – ‘‘देहि मे, आवुसो, परिस्सावनं, पानीयं पिविस्सामी’’ति। उपनद्धो भिक्खु न अदासि। सो भिक्खु पिपासाय पीळितो कालमकासि। अथ खो सो भिक्खु आरामं गन्त्वा भिक्खूनं एतमत्थं आरोचेसि। ‘‘किं पन त्वं, आवुसो, परिस्सावनं याचियमानो न अदासी’’ति? ‘‘एवमावुसो’’ति। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम भिक्खु परिस्सावनं याचियमानो न दस्सती’’ति! अथ खो ते भिक्खू भगवतो एतमत्थं आरोचेसुम्। अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा तं भिक्खुं पटिपुच्छि – ‘‘सच्चं किर त्वं, भिक्खु, परिस्सावनं याचियमानो न अदासी’’ति? ‘‘सच्चं भगवा’’ति। विगरहि बुद्धो भगवा – ‘‘अननुच्छविकं, मोघपुरिस, अननुलोमिकं अप्पतिरूपं अस्सामणकं अकप्पियं अकरणीयम्। कथञ्हि नाम त्वं, मोघपुरिस, परिस्सावनं याचियमानो न दस्ससि। नेतं, मोघपुरिस , अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न भिक्खवे, अद्धानमग्गप्पटिपन्नेन भिक्खुना परिस्सावनं याचियमानेन न दातब्बम्। यो न ददेय्य, आपत्ति दुक्कटस्स। न च, भिक्खवे, अपरिस्सावनकेन अद्धानो पटिपज्जितब्बो। यो पटिपज्जेय्य, आपत्ति दुक्कटस्स। सचे न होति परिस्सावनं वा धम्मकरणो वा, सङ्घाटिकण्णोपि अधिट्ठातब्बो – इमिना परिस्सावेत्वा पिविस्सामी’’ति। अथ खो भगवा अनुपुब्बेन चारिकं चरमानो येन वेसाली तदवसरि। तत्र सुदं भगवा वेसालियं विहरति महावने कूटागारसालायम्। तेन खो पन समयेन भिक्खू नवकम्मं करोन्ति। परिस्सावनं न सम्मति। भगवतो एतमत्थं आरोचेसुम्। ‘‘अनुजानामि, भिक्खवे, दण्डपरिस्सावन’’न्ति। दण्डपरिस्सावनं न सम्मति। भगवतो एतमत्थं आरोचेसुम्। ‘‘अनुजानामि, भिक्खवे, ओत्थरक’’न्ति।&lt;br&gt;&#xA;तेन खो पन समयेन भिक्खू मकसेहि उब्बाळ्हा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, मकसकुटिक’’न्ति।&lt;br&gt;&#xA;२६०. तेन खो पन समयेन वेसालियं पणीतानं भत्तानं भत्तपटिपाटि अट्ठिता होति। भिक्खू पणीतानि भोजनानि भुञ्जित्वा अभिसन्नकाया होन्ति बह्वाबाधा [बव्हाबाधा (सी॰)]। अथ खो जीवको कोमारभच्चो वेसालिं अगमासि केनचिदेव करणीयेन। अद्दसा खो जीवको कोमारभच्चो भिक्खू अभिसन्नकाये बह्वाबाधे। दिस्वान येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो जीवको कोमारभच्चो भगवन्तं एतदवोच – ‘‘एतरहि, भन्ते, भिक्खू अभिसन्नकाया बह्वाबाधा। साधु, भन्ते, भगवा भिक्खूनं चङ्कमञ्च जन्ताघरञ्च अनुजानातु। एवं भिक्खू अप्पाबाधा भविस्सन्ती’’ति। अथ खो भगवा जीवकं कोमारभच्चं धम्मिया कथाय सन्दस्सेसि समादपेसि समुत्तेजेसि सम्पहंसेसि। अथ खो जीवको कोमारभच्चो भगवता धम्मिया कथाय सन्दस्सितो समादपितो समुत्तेजितो सम्पहंसितो उट्ठायासना भगवन्तं अभिवादेत्वा पदक्खिणं कत्वा पक्कामि। अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि – ‘‘अनुजानामि, भिक्खवे, चङ्कमञ्च जन्ताघरञ्चा’’ति।&lt;br&gt;&#xA;तेन खो पन समयेन भिक्खू विसमे चङ्कमे चङ्कमन्ति। पादा दुक्खा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, समं कातु’’न्ति। चङ्कमो नीचवत्थुको होति। उदकेन ओत्थरिय्यति…पे॰… ‘‘अनुजानामि, भिक्खवे, उच्चवत्थुकं कातु’’न्ति। चयो परिपतति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। आरोहन्ता विहञ्ञन्ति…पे॰… ‘‘अनुजानामि, भिक्खवे, तयो सोपाने – इट्ठकासोपानं, सिलासोपानं, दारुसोपान’’न्ति। आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति।&lt;br&gt;&#xA;तेन खो पन समयेन भिक्खू चङ्कमे चङ्कमन्ता परिपतन्ति। भगवतो एतमत्थं आरोचेसुम्। ‘‘अनुजानामि, भिक्खवे, चङ्कमनवेदिक’’न्ति।&lt;br&gt;&#xA;तेन खो पन समयेन भिक्खू अज्झोकासे चङ्कमन्ता सीतेनपि उण्हेनपि किलमन्ति। भगवतो एतमत्थं आरोचेसुम्। ‘‘अनुजानामि, भिक्खवे, चङ्कमनसाल’’न्ति। चङ्कमनसालायं तिणचुण्णं परिपतति…पे॰… ‘‘अनुजानामि, भिक्खवे, ओगुम्फेत्वा उल्लित्तावलित्तं कातुं – सेतवण्णं काळवण्णं गेरुकपरिकम्मं मालाकम्मं लताकम्मं मकरदन्तकं पञ्चपटिकं चीवरवंसं चीवररज्जु’’न्ति। जन्ताघरं नीचवत्थुकं होति, उदकेन ओत्थरिय्यति…पे॰… ‘‘अनुजानामि, भिक्खवे, उच्चवत्थुकं कातु’’न्ति। चयो परिपतति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। आरोहन्ता विहञ्ञन्ति…पे॰… ‘‘अनुजानामि, भिक्खवे, तयो सोपाने – इट्ठकासोपानं, सिलासोपानं, दारुसोपान’’न्ति। आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति । जन्ताघरस्स कवाटं न होति…पे॰… ‘‘अनुजानामि, भिक्खवे, कवाटं पिट्ठसङ्घाटं [पीठसंघाटं (क॰)] उदुक्खलिकं उत्तरपासकं अग्गळवट्टिकं कपिसीसकं सूचिकं घटिकं ताळच्छिद्दं आविञ्छनछिद्दं आविञ्छनरज्जु’’न्ति । जन्ताघरस्स कुट्टपादो जीरति…पे॰… ‘‘अनुजानामि, भिक्खवे, मण्डलिकं कातु’’न्ति। जन्ताघरस्स धूमनेत्तं न होति…पे॰… ‘‘अनुजानामि, भिक्खवे, धूमनेत्त’’न्ति।&lt;br&gt;&#xA;तेन खो पन समयेन भिक्खू खुद्दके जन्ताघरे मज्झे अग्गिट्ठानं करोन्ति। उपचारो न होति। भगवतो एतमत्थं आरोचेसुम्। ‘‘अनुजानामि, भिक्खवे, खुद्दके जन्ताघरे एकमन्तं अग्गिट्ठानं कातुं, महल्लके मज्झे’’ति। जन्ताघरे अग्गि मुखं डहति…पे॰… ‘‘अनुजानामि, भिक्खवे, मुखमत्तिक’’न्ति। हत्थे मत्तिकं तेमेन्ति…पे॰… ‘‘अनुजानामि, भिक्खवे, मत्तिकादोणिक’’न्ति। मत्तिका दुग्गन्धा होति…पे॰… ‘‘अनुजानामि, भिक्खवे, वासेतु’’न्ति। जन्ताघरे अग्गि कायं डहति…पे॰… ‘‘अनुजानामि, भिक्खवे, उदकं अतिहरितु’’न्ति। पातियापि पत्तेनपि उदकं अतिहरन्ति…पे॰… ‘‘अनुजानामि, भिक्खवे, उदकट्ठानं, उदकसरावक’’न्ति। जन्ताघरं तिणच्छदनं न सेदेति [तिणच्छादनेन छादेति (क॰)] …पे॰… ‘‘अनुजानामि, भिक्खवे, ओगुम्फेत्वा उल्लित्तावलित्तं कातु’’न्ति। जन्ताघरं चिक्खल्लं होति…पे॰… ‘‘अनुजानामि, भिक्खवे, सन्थरितुं तयो सन्थरे – इट्ठकासन्थरं, सिलासन्थरं , दारुसन्थर’’न्ति। चिक्खल्लंयेव होति…पे॰… ‘‘अनुजानामि, भिक्खवे, धोवितु’’न्ति। उदकं सन्तिट्ठति…पे॰… ‘‘अनुजानामि, भिक्खवे, उदकनिद्धमन’’न्ति।&lt;br&gt;&#xA;तेन खो पन समयेन भिक्खू जन्ताघरे छमाय निसीदन्ति, गत्तानि कण्डूवन्ति। भगवतो एतमत्थं आरोचेसुम्। ‘‘अनुजानामि, भिक्खवे, जन्ताघरपीठ’’न्ति। तेन खो पन समयेन जन्ताघरं अपरिक्खित्तं होति…पे॰… ‘‘अनुजानामि, भिक्खवे, परिक्खिपितुं तयो पाकारे – इट्ठकापाकारं, सिलापाकारं, दारुपाकार’’न्ति। कोट्ठको न होति…पे॰… ‘‘अनुजानामि, भिक्खवे, कोट्ठक’’न्ति। कोट्ठको नीचवत्थुको होति, उदकेन ओत्थरिय्यति…पे॰… ‘‘अनुजानामि, भिक्खवे, उच्चवत्थुकं कातु’’न्ति। चयो परिपतति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। आरोहन्ता विहञ्ञन्ति…पे॰… ‘‘अनुजानामि, भिक्खवे, तयो सोपाने – इट्ठकासोपानं, सिलासोपानं, दारुसोपान’’न्ति। आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति। कोट्ठकस्स कवाटं न होति…पे॰… ‘‘अनुजानामि, भिक्खवे, कवाटं पिट्ठसङ्घाटं उदुक्खलिकं उत्तरपासकं अग्गळवट्टिं कपिसीसकं सूचिकं घटिकं ताळच्छिद्दं आविञ्छनछिद्दं आविञ्छनरज्जु’’न्ति। कोट्ठके तिणचुण्णं परिपतति…पे॰… ‘‘अनुजानामि, भिक्खवे, ओगुम्फेत्वा उल्लित्तावलित्तं कातुं – सेतवण्णं काळवण्णं गेरुकपरिकम्मं मालाकम्मं लताकम्मं मकरदन्तकं पञ्चपटिकन्ति। परिवेणं चिक्खल्लं होति…पे॰… ‘‘अनुजानामि, भिक्खवे, मरुम्बं उपकिरितु’’न्ति। न परियापुणन्ति…पे॰… ‘‘अनुजानामि, भिक्खवे, पदरसिलं निक्खिपितु’’न्ति। उदकं सन्तिट्ठति…पे॰… ‘‘अनुजानामि, भिक्खवे, उदकनिद्धमन’’न्ति।&lt;br&gt;&#xA;२६१. तेन खो पन समयेन भिक्खू नग्गा नग्गं अभिवादेन्ति…पे॰… नग्गा नग्गं अभिवादापेन्ति, नग्गा नग्गस्स परिकम्मं करोन्ति, नग्गा नग्गस्स परिकम्मं कारापेन्ति, नग्गा नग्गस्स देन्ति, नग्गा पटिग्गण्हन्ति, नग्गा खादन्ति, नग्गा भुञ्जन्ति, नग्गा सायन्ति, नग्गा पिवन्ति। भगवतो एतमत्थं आरोचेसुम्। ‘‘न, भिक्खवे, नग्गेन [इदं पदं कत्थचि नत्थि] नग्गो अभिवादेतब्बो…पे॰… न नग्गेन अभिवादेतब्बं… न नग्गेन [इदं पदं कत्थचि नत्थि] नग्गो अभिवादापेतब्बो… न नग्गेन अभिवादापेतब्बं… न नग्गेन नग्गस्स परिकम्मं कातब्बं… न नग्गेन नग्गस्स परिकम्मं कारापेतब्बं… न नग्गेन नग्गस्स दातब्बं… न नग्गेन पटिग्गहेतब्बं… न नग्गेन खादितब्बं… न नग्गेन भुञ्जितब्बं… न नग्गेन सायितब्बं… न नग्गेन पातब्बम्। यो पिवेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू जन्ताघरे छमाय चीवरं निक्खिपन्ति। चीवरं पंसुकितं होति। भगवतो एतमत्थं आरोचेसुम्। ‘‘अनुजानामि, भिक्खवे, चीवरवंसं चीवररज्जु’’न्ति। देवे वस्सन्ते चीवरं ओवस्सति…पे॰… ‘‘अनुजानामि, भिक्खवे , जन्ताघरसाल’’न्ति। जन्ताघरसाला नीचवत्थुका होति, उदकेन ओत्थरिय्यति…पे॰… ‘‘अनुजानामि, भिक्खवे, उच्चवत्थुकं कातु’’न्ति। चयो परिपतति…पे॰… ‘‘अनुजानामि, भिक्खवे, चिनितुं…पे॰… आरोहन्ता विहञ्ञन्ति…पे॰… आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति। जन्ताघरसालाय तिणचुण्णं परिपतति…पे॰… ‘‘अनुजानामि, भिक्खवे, ओगुम्फेत्वा उल्लित्तावलित्तं कातुं…पे॰… चीवरवंसं चीवररज्जु’’न्ति।&lt;br&gt;&#xA;तेन खो पन समयेन भिक्खू जन्ताघरेपि उदकेपि परिकम्मं कातुं कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, तिस्सो पटिच्छादियो – जन्ताघरपटिच्छादिं, उदकपटिच्छादिं, वत्थपटिच्छादि’’न्ति।&lt;br&gt;&#xA;तेन खो पन समयेन जन्ताघरे उदकं न होति। भगवतो एतमत्थं आरोचेसुम्। ‘‘अनुजानामि , भिक्खवे, उदपान’’न्ति। उदपानस्स कूलं लुज्जति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। उदपानो नीचवत्थुको होति, उदकेन ओत्थरिय्यति…पे॰… ‘‘अनुजानामि, भिक्खवे, उच्चवत्थुकं कातु’’न्ति। चयो परिपतति…पे॰… आरोहन्ता विहञ्ञन्ति…पे॰… आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति।&lt;br&gt;&#xA;२६२. तेन खो पन समयेन भिक्खू वल्लिकायपि कायबन्धनेनपि उदकं वाहेन्ति [वाहन्ति (क॰)]। भगवतो एतमत्थं आरोचेसुम्। ‘‘अनुजानामि, भिक्खवे, उदकवाहनरज्जु’’न्ति। हत्था दुक्खा होन्ति…पे॰… ‘‘अनुजानामि, भिक्खवे, तुलं करकटकं चक्कवट्टक’’न्ति। भाजना बहू भिज्जन्ति…पे॰… ‘‘अनुजानामि, भिक्खवे, तयो वारके – लोहवारकं, दारुवारकं, चम्मक्खण्ड’’न्ति।&lt;br&gt;&#xA;तेन खो पन समयेन भिक्खू अज्झोकासे उदकं वाहेन्ता सीतेनपि उण्हेनपि किलमन्ति। भगवतो एतमत्थं आरोचेसुम्। ‘‘अनुजानामि, भिक्खवे, उदपानसाल’’न्ति। उदपानसालाय तिणचुण्णं परिपतति…पे॰… ‘‘अनुजानामि, भिक्खवे, ओगुम्फेत्वा उल्लित्तावलित्तं कातुं – सेतवण्णं काळवण्णं गेरुकपरिकम्मं मालाकम्मं लताकम्मं मकरदन्तकं पञ्चपटिकं चीवरवंसं चीवररज्जु’’न्ति। उदपानो अपारुतो होति, तिणचुण्णेहिपि पंसुकेहिपि ओकिरिय्यति…पे॰… ‘‘अनुजानामि, भिक्खवे, अपिधान’’न्ति। उदकभाजनं न संविज्जति…पे॰… ‘‘अनुजानामि, भिक्खवे, उदकदोणिं उदककटाह’’न्ति।&lt;br&gt;&#xA;तेन खो पन समयेन भिक्खू आरामे तहं तहं नहायन्ति। आरामो चिक्खल्लो होति। भगवतो एतमत्थं आरोचेसुम्। ‘‘अनुजानामि, भिक्खवे, चन्दनिक’’न्ति। चन्दनिका पाकटा होति। भिक्खू हिरियन्ति नहायितुं…पे॰… ‘‘अनुजानामि, भिक्खवे, परिक्खिपितुं तयो पाकारे – इट्ठकापाकारं, सिलापाकारं, दारुपाकार’’न्ति। चन्दनिका चिक्खल्ला होति…पे॰… ‘‘अनुजानामि, भिक्खवे, सन्थरितुं तयो सन्थरे – इट्ठकासन्थरं, सिलासन्थरं, दारुसन्थर’’न्ति। उदकं सन्तिट्ठति…पे॰… ‘‘अनुजानामि, भिक्खवे, उदकनिद्धमन’’न्ति।&lt;br&gt;&#xA;तेन खो पन समयेन भिक्खूनं गत्तानि सीतिगतानि होन्ति। भगवतो एतमत्थं आरोचेसुं…पे॰… ‘‘अनुजानामि, भिक्खवे, उदकपुञ्छनिं चोळकेनपि पच्चुद्धरितु’’न्ति।&lt;br&gt;&#xA;२६३. तेन खो पन समयेन अञ्ञतरो उपासको सङ्घस्स अत्थाय पोक्खरणिं कारेतुकामो होति। भगवतो एतमत्थं आरोचेसुं…पे॰… ‘‘अनुजानामि, भिक्खवे, पोक्खरणि’’न्ति। पोक्खरणिया कूलं लुज्जति…पे॰… ‘‘अनुजानामि, भिक्खवे, चिनितुं तयो चये – इट्ठकाचयं, सिलाचयं, दारुचय’’न्ति। आरोहन्ता विहञ्ञन्ति…पे॰… ‘‘अनुजानामि, भिक्खवे, तयो सोपाने – इट्ठकासोपानं, सिलासोपानं, दारुसोपान’’न्ति। आरोहन्ता परिपतन्ति…पे॰… ‘‘अनुजानामि, भिक्खवे, आलम्बनबाह’’न्ति। पोक्खरणिया उदकं पुराणं होति…पे॰… ‘‘अनुजानामि, भिक्खवे, उदकमातिकं उदकनिद्धमन’’न्ति।&lt;br&gt;&#xA;तेन खो पन समयेन अञ्ञतरो भिक्खु सङ्घस्स अत्थाय निल्लेखं जन्ताघरं कत्तुकामो होति। भगवतो एतमत्थं आरोचेसुं…पे॰… ‘‘अनुजानामि, भिक्खवे, निल्लेखं जन्ताघर’’न्ति।&lt;br&gt;&#xA;तेन खो पन समयेन छब्बग्गिया भिक्खू चातुमासं निसीदनेन विप्पवसन्ति। भगवतो एतमत्थं आरोचेसुं…पे॰… ‘‘न, भिक्खवे, चातुमासं निसीदनेन विप्पवसितब्बम्। यो विप्पवसेय्य, आपत्ति दुक्कटस्सा’’ति।&lt;br&gt;&#xA;२६४. तेन खो पन समयेन छब्बग्गिया भिक्खू पुप्फाभिकिण्णेसु सयनेसु सयन्ति। मनुस्सा विहारचारिकं आहिण्डन्ता पस्सित्वा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, पुप्फाभिकिण्णेसु सयनेसु सयितब्बम्। यो सयेय्य, आपत्ति दुक्कटस्सा’’ति ।&lt;br&gt;&#xA;तेन खो पन समयेन मनुस्सा गन्धम्पि मालम्पि आदाय आरामं आगच्छन्ति। भिक्खू कुक्कुच्चायन्ता न पटिग्गण्हन्ति। भगवतो एतमत्थं आरोचेसुम्। ‘‘अनुजानामि, भिक्खवे, गन्धं गहेत्वा कवाटे पञ्चङ्गुलिकं दातुं, पुप्फं गहेत्वा विहारे एकमन्तं निक्खिपितु’’न्ति।&lt;br&gt;&#xA;तेन खो पन समयेन सङ्घस्स नमतकं उप्पन्नं होति। भगवतो एतमत्थं आरोचेसुम्। ‘‘अनुजानामि, भिक्खवे, नमतक’’न्ति। अथ खो भिक्खूनं एतदहोसि – ‘‘नमतकं अधिट्ठातब्बं नु खो उदाहु विकप्पेतब्ब’’न्ति…पे॰… ‘‘न, भिक्खवे, नमतकं अधिट्ठातब्बं, न विकप्पेतब्ब’’न्ति।&lt;br&gt;&#xA;तेन खो पन समयेन छब्बग्गिया भिक्खू आसित्तकूपधाने भुञ्जन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुं…पे॰… ‘‘न, भिक्खवे, आसित्तकूपधाने भुञ्जितब्बम्। यो भुञ्जेय्य, आपत्ति दुक्कटस्सा’’ति ।&lt;br&gt;&#xA;तेन खो पन समयेन अञ्ञतरो भिक्खु गिलानो होति। सो भुञ्जमानो न सक्कोति हत्थेन पत्तं सन्धारेतुम्। भगवतो एतमत्थं आरोचेसुम्। ‘‘अनुजानामि, भिक्खवे, मळोरिक’’न्ति।&lt;br&gt;&#xA;तेन खो पन समयेन छब्बग्गिया भिक्खू एकभाजनेपि भुञ्जन्ति…पे॰… एकथालकेपि पिवन्ति, एकमञ्चेपि तुवट्टेन्ति, एकत्थरणापि तुवट्टेन्ति, एकपावुरणापि तुवट्टेन्ति, एकत्थरणपावुरणापि तुवट्टेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, एकभाजने भुञ्जितब्बं…पे॰… न एकथालके पातब्बं… न एकमञ्चे तुवट्टितब्बं… न एकत्थरणा [न एकत्थरणे] तुवट्टितब्बं… न एकपावुरणा [न एकपावुरणे] तुवट्टितब्बं… न एकत्थरणपावुरणा [न एकत्थरणपावुरणे (स्या॰)] तुवट्टितब्बम्। यो तुवट्टेय्य, आपत्ति दुक्कटस्सा’’ति।&lt;br&gt;&#xA;२६५. तेन खो पन समयेन वड्ढो लिच्छवी मेत्तियभूमजकानं भिक्खूनं सहायो होति। अथ खो वड्ढो लिच्छवी येन मेत्तियभूमजका भिक्खू तेनुपसङ्कमि, उपसङ्कमित्वा मेत्तियभूमजके भिक्खू एतदवोच – ‘‘वन्दामि अय्या’’ति। एवं वुत्ते मेत्तियभूमजका भिक्खू नालपिंसु। दुतियम्पि खो वड्ढो लिच्छवी मेत्तियभूमजके भिक्खू एतदवोच – ‘‘वन्दामि अय्या’’ति। दुतियम्पि खो मेत्तियभूमजका भिक्खू नालपिंसु। ततियम्पि खो वड्ढो लिच्छवी मेत्तियभूमजके भिक्खू एतदवोच – ‘‘वन्दामि अय्या’’ति। ततियम्पि खो मेत्तियभूमजका भिक्खू नालपिंसु। ‘‘क्याहं अय्यानं अपरज्झामि, किस्स मं अय्या नालपन्ती’’ति? ‘‘तथा हि पन त्वं, आवुसो वड्ढ, अम्हे दब्बेन मल्लपुत्तेन विहेठियमाने अज्झुपेक्खसी’’ति। ‘‘क्याहं अय्या करोमी’’ति? ‘‘सचे खो त्वं, आवुसो वड्ढ, इच्छेय्यासि, अज्जेव भगवा आयस्मन्तं दब्बं मल्लपुत्तं नासापेय्या’’ति। ‘‘क्याहं अय्या करोमि, किं मया सक्का कातु’’न्ति? ‘‘एहि त्वं, आवुसो वड्ढ, येन भगवा तेनुपसङ्कम, उपसङ्कमित्वा भगवन्तं एवं वदेहि – ‘इदं, भन्ते, नच्छन्नं नप्पतिरूपम्। यायं, भन्ते, दिसा अभया अनीतिका अनुपद्दवा सायं दिसा सभया सईतिका सउपद्दवा; यतो निवातं ततो सवातं ; उदकं मञ्ञे आदित्तं; अय्येन मे दब्बेन मल्लपुत्तेन पजापति दूसिता’’’ति। ‘‘एवं अय्या’’ति खो वड्ढो लिच्छवी मेत्तियभूमजकानं भिक्खूनं पटिस्सुत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो वड्ढो लिच्छवी भगवन्तं एतदवोच – ‘‘इदं, भन्ते, नच्छन्नं नप्पतिरूपम्। यायं, भन्ते, दिसा अभया अनीतिका अनुपद्दवा सायं दिसा सभया सईतिका सउपद्दवा; यतो निवातं ततो सवातं; उदकं मञ्ञे आदित्तं; अय्येन मे दब्बेन मल्लपुत्तेन पजापति दूसिता’’ति।&lt;br&gt;&#xA;अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा आयस्मन्तं दब्बं मल्लपुत्तं पटिपुच्छि – ‘‘सरसि त्वं, दब्ब, एवरूपं कत्ता यथायं वड्ढो आहा’’ति? ‘‘यथा मं, भन्ते, भगवा जानाती’’ति। दुतियम्पि खो भगवा…पे॰… ततियम्पि खो भगवा आयस्मन्तं दब्बं मल्लपुत्तं एतदवोच – ‘‘सरसि त्वं, दब्ब, एवरूपं कत्ता यथायं वड्ढो आहा’’ति? ‘‘यथा मं, भन्ते, भगवा जानाती’’ति। ‘‘न खो, दब्ब, दब्बा एवं निब्बेठेन्ति। सचे तया कतं, कतन्ति वदेहि; सचे अकतं, अकतन्ति वदेही’’ति। ‘‘यतो अहं, भन्ते, जातो नाभिजानामि सुपिनन्तेनपि मेथुनं धम्मं पटिसेविता, पगेव जागरो’’ति। अथ खो भगवा भिक्खू आमन्तेसि – ‘‘तेन हि, भिक्खवे, सङ्घो वड्ढस्स लिच्छविस्स पत्तं निक्कुज्जतु, असम्भोगं सङ्घेन करोतु।&lt;br&gt;&#xA;‘‘अट्ठहि, भिक्खवे, अङ्गेहि समन्नागतस्स उपासकस्स पत्तो निक्कुज्जितब्बो – भिक्खूनं अलाभाय परिसक्कति, भिक्खूनं अनत्थाय परिसक्कति, भिक्खूनं अवासाय [अनावासाय (स्या॰)] परिसक्कति, भिक्खू अक्कोसति परिभासति, भिक्खू भिक्खूहि भेदेति, बुद्धस्स अवण्णं भासति, धम्मस्स अवण्णं भासति, सङ्घस्स अवण्णं भासति। अनुजानामि, भिक्खवे, इमेहि अट्ठहङ्गेहि समन्नागतस्स उपासकस्स पत्तं निक्कुज्जितुम्। एवञ्च पन, भिक्खवे, निक्कुज्जितब्बो। ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;२६६. ‘‘सुणातु मे, भन्ते, सङ्घो। वड्ढो लिच्छवी आयस्मन्तं दब्बं मल्लपुत्तं अमूलिकाय सीलविपत्तिया अनुद्धंसेति। यदि सङ्घस्स पत्तकल्लं, सङ्घो वड्ढस्स लिच्छविस्स पत्तं निक्कुज्जेय्य, असम्भोगं सङ्घेन करेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। वड्ढो लिच्छवी आयस्मन्तं दब्बं मल्लपुत्तं अमूलिकाय सीलविपत्तिया अनुद्धंसेति। सङ्घो वड्ढस्स लिच्छविस्स पत्तं निक्कुज्जति, असम्भोगं सङ्घेन करोति । यस्सायस्मतो खमति वड्ढस्स लिच्छविस्स पत्तस्स निक्कुज्जना, असम्भोगं सङ्घेन करणं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘निक्कुज्जितो सङ्घेन वड्ढस्स लिच्छविस्स पत्तो, असम्भोगो सङ्घेन। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;अथ खो आयस्मा आनन्दो पुब्बण्हसमयं निवासेत्वा पत्तचीवरमादाय येन वड्ढस्स लिच्छविस्स निवेसनं तेनुपसङ्कमि, उपसङ्कमित्वा वड्ढं लिच्छविं एतदवोच – ‘‘सङ्घेन ते, आवुसो वड्ढ, पत्तो निक्कुज्जितो। असम्भोगोसि सङ्घेना’’ति। अथ खो वड्ढो लिच्छवी – सङ्घेन किर मे पत्तो निक्कुज्जितो, असम्भोगोम्हि किर सङ्घेनाति – तत्थेव मुच्छितो पपतो। अथ खो वड्ढस्स लिच्छविस्स मित्तामच्चा ञातिसालोहिता वड्ढं लिच्छविं एतदवोचुं – ‘‘अलं, आवुसो वड्ढ, मा सोचि, मा परिदेवि। मयं भगवन्तं पसादेस्साम भिक्खुसङ्घञ्चा’’ति।&lt;br&gt;&#xA;अथ खो वड्ढो लिच्छवी सपुत्तदारो समित्तामच्चो सञातिसालोहितो अल्लवत्थो अल्लकेसो येन भगवा तेनुपसङ्कमि, उपसङ्कमित्वा भगवतो पादेसु सिरसा निपतित्वा भगवन्तं एतदवोच – ‘‘अच्चयो मं, भन्ते, अच्चगमा यथाबालं यथामूळ्हं यथाअकुसलं, योहं अय्यं दब्बं मल्लपुत्तं अमूलिकाय सीलविपत्तिया अनुद्धंसेसिम्। तस्स मे, भन्ते, भगवा अच्चयं अच्चयतो पटिग्गण्हातु आयतिं संवराया’’ति। ‘‘तग्घ त्वं, आवुसो वड्ढ, अच्चयो अच्चगमा यथाबालं यथामूळ्हं यथाअकुसलं, यं त्वं दब्बं मल्लपुत्तं अमूलिकाय सीलविपत्तिया अनुद्धंसेसि। यतो च खो त्वं, आवुसो वड्ढ, अच्चयं अच्चयतो दिस्वा यथाधम्मं पटिकरोसि, तं ते मयं पटिग्गण्हाम। वुड्ढिहेसा, आवुसो वड्ढ, अरियस्स विनये यो अच्चयं अच्चयतो दिस्वा यथाधम्मं पटिकरोति, आयतिं संवरं आपज्जती’’ति। अथ खो भगवा भिक्खू आमन्तेसि – ‘‘तेन हि, भिक्खवे, सङ्घो वड्ढस्स लिच्छविस्स पत्तं उक्कुज्जतु, सम्भोगं सङ्घेन करोतु।&lt;br&gt;&#xA;‘‘अट्ठहि, भिक्खवे, अङ्गेहि समन्नागतस्स उपासकस्स पत्तो उक्कुज्जितब्बो – न भिक्खूनं अलाभाय परिसक्कति, न भिक्खूनं अनत्थाय परिसक्कति, न भिक्खूनं अवासाय परिसक्कति, न भिक्खू अक्कोसति परिभासति, न भिक्खू भिक्खूहि भेदेति, न बुद्धस्स अवण्णं भासति, न धम्मस्स अवण्णं भासति, न सङ्घस्स अवण्णं भासति। अनुजानामि , भिक्खवे, इमेहि अट्ठहङ्गेहि समन्नागतस्स उपासकस्स पत्तं उक्कुज्जितुम्। एवञ्च पन, भिक्खवे, उक्कुज्जितब्बो। तेन, भिक्खवे, वड्ढेन लिच्छविना सङ्घं उपसङ्कमित्वा एकंसं उत्तरासङ्गं करित्वा भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘सङ्घेन मे, भन्ते, पत्तो निक्कुज्जितो, असम्भोगोम्हि सङ्घेन। सोहं, भन्ते, सम्मा वत्तामि, लोमं पातेमि, नेत्थारं वत्तामि, सङ्घं पत्तुक्कुज्जनं याचामी’ति। दुतियम्पि याचितब्बो। ततियम्पि याचितब्बो। ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;२६७. ‘‘सुणातु मे, भन्ते, सङ्घो। सङ्घेन वड्ढस्स लिच्छविस्स पत्तो निक्कुज्जितो, असम्भोगो सङ्घेन। सो सम्मा वत्तति, लोमं पातेति, नेत्थारं वत्तति, सङ्घं पत्तुक्कुज्जनं याचति। यदि सङ्घस्स पत्तकल्लं, सङ्घो वड्ढस्स लिच्छविस्स पत्तं उक्कुज्जेय्य, सम्भोगं सङ्घेन करेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। सङ्घेन वड्ढस्स लिच्छविस्स पत्तो निक्कुज्जितो, असम्भोगो सङ्घेन। सो सम्मा वत्तति, लोमं पातेति, नेत्थारं वत्तति , सङ्घं पत्तुक्कुज्जनं याचति। सङ्घो वड्ढस्स लिच्छविस्स पत्तं उक्कुज्जति, सम्भोगं सङ्घेन करोति। यस्सायस्मतो खमति वड्ढस्स लिच्छविस्स पत्तस्स उक्कुज्जना, सम्भोगं सङ्घेन करणं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘उक्कुज्जितो सङ्घेन वड्ढस्स लिच्छविस्स पत्तो, सम्भोगो सङ्घेन। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;२६८. अथ खो भगवा वेसालियं यथाभिरन्तं विहरित्वा येन भग्गा तेन चारिकं पक्कामि। अनुपुब्बेन चारिकं चरमानो येन भग्गा तदवसरि। तत्र सुदं भगवा भग्गेसु विहरति सुसुमारगिरे [सुंसुमारगिरे (सी॰ स्या॰), संसुमारगिरे (क॰)] भेसकळावने मिगदाये। तेन खो पन समयेन बोधिस्स राजकुमारस्स कोकनदो [कोकनुदो (क॰)] नाम पासादो अचिरकारितो होति, अनज्झावुत्थो समणेन वा ब्राह्मणेन वा केनचि वा मनुस्सभूतेन। अथ खो बोधि राजकुमारो सञ्जिकापुत्तं माणवं आमन्तेसि – ‘‘एहि त्वं, सम्म सञ्चिकापुत्त, येन भगवा तेनुपसङ्कम, उपसङ्कमित्वा मम वचनेन भगवतो पादे सिरसा वन्द; अप्पाबाधं अप्पातङ्कं लहुट्ठानं बलं फासुविहारं पुच्छ – ‘बोधि, भन्ते, राजकुमारो भगवतो पादे सिरसा वन्दति, अप्पाबाधं अप्पातङ्कं लहुट्ठानं बलं फासुविहारं पुच्छती’ति। एवञ्च वदेहि – ‘अधिवासेतु किर, भन्ते , भगवा बोधिस्स राजकुमारस्स स्वातनाय भत्तं सद्धिं भिक्खुसङ्घेना’’’ति। ‘‘एवं भो’’ति खो सञ्चिकापुत्तो माणवो बोधिस्स राजकुमारस्स पटिस्सुत्वा येन भगवा तेनुपसङ्कमि, उपसङ्कमित्वा भगवता सद्धिं सम्मोदि, सम्मोदनीयं कथं सारणीयं वीतिसारेत्वा एकमन्तं निसीदि। एकमन्तं निसिन्नो खो सञ्चिकापुत्तो माणवो भगवन्तं एतदवोच – ‘‘बोधि खो राजकुमारो भोतो गोतमस्स पादे सिरसा वन्दति, अप्पाबाधं अप्पातङ्कं लहुट्ठानं बलं फासुविहारं पुच्छति। एवञ्च वदेति – ‘अधिवासेतु किर भवं गोतमो बोधिस्स राजकुमारस्स स्वातनाय भत्तं सद्धिं भिक्खुसङ्घेना’’’ति। अधिवासेसि भगवा तुण्हीभावेन। अथ खो सञ्चिकापुत्तो माणवो भगवतो अधिवासनं विदित्वा उट्ठायासना येन बोधि राजकुमारो तेनुपसङ्कमि, उपसङ्कमित्वा बोधिं राजकुमारं एतदवोच – ‘‘अवोचुम्ह खो मयं भोतो वचनेन तं भवन्तं गोतमं – ‘बोधि खो राजकुमारो भोतो गोतमस्स पादे सिरसा वन्दति, अप्पाबाधं अप्पातङ्कं लहुट्ठानं बलं फासुविहारं पुच्छति। एवञ्च वदेति – अधिवासेतु किर भवं गोतमो बोधिस्स राजकुमारस्स स्वातनाय भत्तं सद्धिं भिक्खुसङ्घेना’ति। अधिवुत्थञ्च पन समणेन गोतमेना’’ति।&lt;br&gt;&#xA;अथ खो बोधि राजकुमारो तस्सा रत्तिया अच्चयेन पणीतं खादनीयं भोजनीयं पटियादापेत्वा, कोकनदञ्च पासादं ओदातेहि दुस्सेहि सन्थरापेत्वा याव पच्छिमसोपानकळेवरा, सञ्चिकापुत्तं माणवं आमन्तेसि – ‘‘एहि त्वं, सम्म सञ्चिकापुत्त, येन भगवा तेनुपसङ्कम, उपसङ्कमित्वा भगवतो कालं आरोचेहि – ‘कालो, भन्ते निट्ठितं भत्त’’’न्ति। ‘‘एवं भो’’ति खो सञ्चिकापुत्तो माणवो बोधिस्स राजकुमारस्स पटिस्सुत्वा येन भगवा तेनुपसङ्कमि, उपसङ्कमित्वा भगवतो कालं आरोचेसि – ‘‘कालो, भो गोतम, निट्ठितं भत्त’’न्ति।&lt;br&gt;&#xA;अथ खो भगवा पुब्बण्हसमयं निवासेत्वा पत्तचीवरमादाय येन बोधिस्स राजकुमारस्स निवेसनं तेनुपसङ्कमि। तेन खो पन समयेन बोधि राजकुमारो बहिद्वारकोट्ठके ठितो होति, भगवन्तं आगमयमानो। अद्दसा खो बोधि राजकुमारो भगवन्तं दूरतोव आगच्छन्तम्। दिस्वान ततो पच्चुग्गन्त्वा भगवन्तं अभिवादेत्वा पुरेक्खत्वा येन कोकनदो पासादो तेनुपसङ्कमि। अथ खो भगवा पच्छिमसोपानकळेवरं निस्साय अट्ठासि। अथ खो बोधि राजकुमारो भगवन्तं एतदवोच – ‘‘अक्कमतु, भन्ते, भगवा दुस्सानि, अक्कमतु सुगतो दुस्सानि, यं मम अस्स दीघरत्तं हिताय सुखाया’’ति। एवं वुत्ते भगवा तुण्ही अहोसि। दुतियम्पि खो…पे॰… ततियम्पि खो बोधि राजकुमारो भगवन्तं एतदवोच – ‘‘अक्कमतु, भन्ते, भगवा दुस्सानि, अक्कमतु सुगतो दुस्सानि, यं मम अस्स दीघरत्तं हिताय सुखाया’’ति। अथ खो भगवा आयस्मन्तं आनन्दं अपलोकेसि। अथ खो आयस्मा आनन्दो बोधिं राजकुमारं एतदवोच – ‘‘संहरन्तु, राजकुमार, दुस्सानि। न भगवा चेलपटिकं [चेलपत्तिकं (सी॰)] अक्कमिस्सति पच्छिमं जनतं तथागतो अनुकम्पती’’ति।&lt;br&gt;&#xA;अथ खो बोधि राजकुमारो दुस्सानि संहरापेत्वा उपरिकोकनदे पासादे आसनं पञ्ञपेसि। अथ खो भगवा कोकनदं पासादं अभिरुहित्वा पञ्ञत्ते आसने निसीदि सद्धिं भिक्खुसङ्घेन। अथ खो बोधि राजकुमारो बुद्धप्पमुखं भिक्खुसङ्घं पणीतेन खादनीयेन भोजनीयेन सहत्था सन्तप्पेत्वा सम्पवारेत्वा, भगवन्तं भुत्ताविं ओनीतपत्तपाणिं, एकमन्तं निसीदि। एकमन्तं निसिन्नं खो बोधिं राजकुमारं भगवा धम्मिया कथाय सन्दस्सेत्वा समादपेत्वा समुत्तेजेत्वा सम्पहंसेत्वा उट्ठायासना पक्कामि। अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि – ‘‘न, भिक्खवे, चेलपटिका अक्कमितब्बा। यो अक्कमेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरा इत्थी अपगतगब्भा भिक्खू निमन्तेत्वा दुस्सं पञ्ञपेत्वा एतदवोच – ‘‘अक्कमथ, भन्ते , दुस्स’’न्ति। भिक्खू कुक्कुच्चायन्ता न अक्कमन्ति। ‘‘अक्कमथ, भन्ते, दुस्सं मङ्गलत्थाया’’ति। भिक्खू कुक्कुच्चायन्ता न अक्कमिंसु। अथ खो सा इत्थी उज्झायति खिय्यति विपाचेति – ‘‘कथञ्हि नाम अय्या मङ्गलत्थाय याचियमाना चेलप्पटिकं न अक्कमिस्सन्ती’’ति! अस्सोसुं खो भिक्खू तस्सा इत्थिया उज्झायन्तिया खिय्यन्तिया विपाचेन्तिया। अथ खो ते भिक्खू भगवतो एतमत्थं आरोचेसुम्। ‘‘गिही, भिक्खवे, मङ्गलिका। अनुजानामि, भिक्खवे, गिहीनं मङ्गलत्थाय याचियमानेन चेलप्पटिकं अक्कमितु’’न्ति।&lt;br&gt;&#xA;तेन खो पन समयेन भिक्खू धोतपादकं अक्कमितुं कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, धोतपादकं अक्कमितु’’न्ति।&lt;br&gt;&#xA;दुतियभाणवारो निट्ठितो।&lt;br&gt;&#xA;२६९. अथ खो भगवा भग्गेसु यथाभिरन्तं विहरित्वा येन सावत्थि तेन चारिकं पक्कामि। अनुपुब्बेन चारिकं चरमानो येन सावत्थि तदवसरि। तत्र सुदं भगवा सावत्थियं विहरति जेतवने अनाथपिण्डिकस्स आरामे। अथ खो विसाखा मिगारमाता घटकञ्च कतकञ्च सम्मज्जनिञ्च आदाय येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्ना खो विसाखा मिगारमाता भगवन्तं एतदवोच – ‘‘पटिग्गण्हातु मे, भन्ते, भगवा घटकञ्च कतकञ्च सम्मज्जनिञ्च, यं मम अस्स दीघरत्तं हिताय सुखाया’’ति। पटिग्गहेसि भगवा घटकञ्च सम्मज्जनिञ्च। न भगवा कतकं पटिग्गहेसि। अथ खो भगवा विसाखं मिगारमातरं धम्मिया कथाय सन्दस्सेसि समादपेसि समुत्तेजेसि सम्पहंसेसि। अथ खो विसाखा मिगारमाता भगवता धम्मिया कथाय सन्दस्सिता समादपिता समुत्तेजिता सम्पहंसिता उट्ठायासना भगवन्तं अभिवादेत्वा पदक्खिणं कत्वा पक्कामि।&lt;br&gt;&#xA;अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि – ‘‘अनुजानामि, भिक्खवे, घटकञ्च सम्मज्जनिञ्च। न, भिक्खवे, कतकं परिभुञ्जितब्बम्। यो परिभुञ्जेय्य, आपत्ति दुक्कटस्स। अनुजानामि, भिक्खवे, तिस्सो पादघंसनियो – सक्खरं, कथलं, समुद्दफेणक’’न्ति।&lt;br&gt;&#xA;अथ खो विसाखा मिगारमाता विधूपनञ्च तालवण्टञ्च [तालवण्डञ्च (क॰)] आदाय येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्ना खो विसाखा मिगारमाता भगवन्तं एतदवोच – ‘‘पटिग्गण्हातु मे, भन्ते, भगवा विधूपनञ्च तालवण्टञ्च, यं मम अस्स दीघरत्तं हिताय सुखाया’’ति। पटिग्गहेसि भगवा विधूपनञ्च तालवण्टञ्च।&lt;br&gt;&#xA;अथ खो भगवा विसाखं मिगारमातरं धम्मिया कथाय सन्दस्सेसि समादपेसि समुत्तेजेसि सम्पहंसेसि…पे॰… पदक्खिणं कत्वा पक्कामि। अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि – ‘‘अनुजानामि, भिक्खवे, विधूपनञ्च तालवण्टञ्चा’’ति।&lt;br&gt;&#xA;तेन खो पन समयेन सङ्घस्स मकसबीजनी उप्पन्ना होति। भगवतो एतमत्थं आरोचेसुम्। ‘‘अनुजानामि, भिक्खवे, मकसबीजनि’’न्ति। चामरिबीजनी उप्पन्ना होति। भगवतो एतमत्थं आरोचेसुम्। ‘‘न, भिक्खवे, चामरिबीजनी धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, तिस्सो बीजनियो – वाकमयं, उसीरमयं, मोरपिञ्छमय’’न्ति।&lt;br&gt;&#xA;२७०. तेन खो पन समयेन सङ्घस्स छत्तं उप्पन्नं होति। भगवतो एतमत्थं आरोचेसुम्। ‘‘अनुजानामि, भिक्खवे, छत्त’’न्ति।&lt;br&gt;&#xA;तेन खो पन समयेन छब्बग्गिया भिक्खू छत्तप्पग्गहिता [छत्तं पग्गहेत्वा (क॰)] आहिण्डन्ति। तेन खो पन समयेन अञ्ञतरो उपासको सम्बहुलेहि आजीवकसावकेहि सद्धिं उय्यानं अगमासि। अद्दसासुं खो ते आजीवकसावका छब्बग्गिये भिक्खू दूरतोव छत्तप्पग्गहिते आगच्छन्ते। दिस्वान तं उपासकं एतदवोचुं – ‘‘एते खो, अय्या [अय्यो (क॰)], तुम्हाकं भदन्ता छत्तप्पग्गहिता आगच्छन्ति, सेय्यथापि गणकमहामत्ता’’ति। ‘‘नाय्या एते भिक्खू, परिब्बाजका’’ति। ‘भिक्खू न भिक्खू’ति अब्भुतं अकंसु। अथ खो सो उपासको उपगते सञ्जानित्वा उज्झायति खिय्यति विपाचेति – ‘‘कथञ्हि नाम भदन्ता छत्तप्पग्गहिता आहिण्डिस्सन्ती’’ति! अस्सोसुं खो भिक्खू तस्स उपासकस्स उज्झायन्तस्स खिय्यन्तस्स विपाचेन्तस्स। अथ खो ते भिक्खू भगवतो एतमत्थं आरोचेसुम्। ‘‘सच्चं किर, भिक्खवे…पे॰… ‘‘सच्चं भगवा’’ति…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, छत्तं धारेतब्बम्। यो धारेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरो भिक्खु गिलानो होति। तस्स भिक्खुनो विना छत्तं न फासु होति। भगवतो एतमत्थं आरोचेसुम्। ‘‘अनुजानामि, भिक्खवे, गिलानस्स छत्तं धारेतु’’न्ति।&lt;br&gt;&#xA;तेन खो पन समयेन भिक्खू – गिलानस्सेव भगवता छत्तं अनुञ्ञातं नो अगिलानस्साति – आरामे आरामूपचारे छत्तं धारेतुं कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, अगिलानेनपि आरामे आरामूपचारे छत्तं धारेतु’’न्ति।&lt;br&gt;&#xA;तेन खो पन समयेन अञ्ञतरो भिक्खु सिक्काय पत्तं उट्टित्वा दण्डे आलग्गित्वा विकाले अञ्ञतरेन गामद्वारेन अतिक्कमति। मनुस्सा – ‘एसय्यो चोरो गच्छति, असिस्स विज्जोतलती’ति अनुपतित्वा गहेत्वा सञ्जानित्वा मुञ्चिंसु। अथ खो सो भिक्खु आरामं गन्त्वा भिक्खूनं एतमत्थं आरोचेसि। ‘‘किं पन त्वं, आवुसो, दण्डसिक्कं धारेसी’’ति? ‘‘एवमावुसो’’ति। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम भिक्खु दण्डसिक्कं धारेस्ससी’’ति! अथ खो ते भिक्खू भगवतो एतमत्थं आरोचेसुं…पे॰… ‘‘सच्चं भगवा’’ति…पे॰… विगरहित्वा…पे॰… धम्मिं कथं कत्वा भिक्खू आमन्तेसि – ‘‘न, भिक्खवे, दण्डसिक्का धारेतब्बा। यो धारेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरो भिक्खु गिलानो होति, न सक्कोति विना दण्डेन आहिण्डितुम्। भगवतो एतमत्थं आरोचेसुम्। ‘‘अनुजानामि, भिक्खवे, गिलानस्स भिक्खुनो दण्डसम्मुतिं दातुम्। एवञ्च पन, भिक्खवे, दातब्बा। तेन गिलानेन भिक्खुना सङ्घं उपसङ्कमित्वा एकंसं उत्तरासङ्गं करित्वा वुड्ढानं भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘अहं, भन्ते, गिलानो; न सक्कोमि विना दण्डेन आहिण्डितुम्। सोहं, भन्ते, सङ्घं दण्डसम्मुतिं याचामी’ति। दुतियम्पि याचितब्बा। ततियम्पि याचितब्बा। ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो, न सक्कोति विना दण्डेन आहिण्डितुम्। सो सङ्घं दण्डसम्मुतिं याचति। यदि सङ्घस्स पत्तकल्लं, सङ्घो इत्थन्नामस्स भिक्खुनो दण्डसम्मुतिं ददेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो, न सक्कोति विना दण्डेन आहिण्डितुम्। सो सङ्घं दण्डसम्मुतिं याचति। सङ्घो इत्थन्नामस्स भिक्खुनो दण्डसम्मुतिं देति। यस्सायस्मतो खमति इत्थन्नामस्स भिक्खुनो दण्डसम्मुतिया दानं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘दिन्ना सङ्घेन इत्थन्नामस्स भिक्खुनो दण्डसम्मुति। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;२७१. तेन खो पन समयेन अञ्ञतरो भिक्खु गिलानो होति, न सक्कोति विना सिक्काय पत्तं परिहरितुम्। भगवतो एतमत्थं आरोचेसुम्। ‘‘अनुजानामि, भिक्खवे, गिलानस्स भिक्खुनो सिक्कासम्मुतिं दातुम्। एवञ्च पन, भिक्खवे, दातब्बा। तेन गिलानेन भिक्खुना सङ्घं उपसङ्कमित्वा एकंसं उत्तरासङ्गं करित्वा वुड्ढानं भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘अहं, भन्ते, गिलानो; न सक्कोमि विना सिक्काय पत्तं परिहरितुम्। सोहं, भन्ते, सङ्घं सिक्कासम्मुतिं याचामी’ति। दुतियम्पि याचितब्बा। ततियम्पि याचितब्बा। ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो, न सक्कोति विना सिक्काय पत्तं परिहरितुम्। सो सङ्घं सिक्कासम्मुतिं याचति। यदि सङ्घस्स पत्तकल्लं, सङ्घो इत्थन्नामस्स भिक्खुनो सिक्कासम्मुतिं ददेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो, न सक्कोति विना सिक्काय पत्तं परिहरितुम्। सो सङ्घं सिक्कासम्मुतिं याचति। सङ्घो इत्थन्नामस्स भिक्खुनो सिक्कासम्मुतिं देति। यस्सायस्मतो खमति इत्थन्नामस्स भिक्खुनो सिक्कासम्मुतिया दानं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘दिन्ना सङ्घेन इत्थन्नामस्स भिक्खुनो सिक्कासम्मुति। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;२७२. तेन खो पन समयेन अञ्ञतरो भिक्खु गिलानो होति, न सक्कोति विना दण्डेन आहिण्डितुं, न सक्कोति विना सिक्काय पत्तं परिहरितुम्। भगवतो एतमत्थं आरोचेसुम्। ‘‘अनुजानामि, भिक्खवे, गिलानस्स भिक्खुनो दण्डसिक्कासम्मुतिं दातुम्। एवञ्च पन, भिक्खवे, दातब्बा । तेन गिलानेन भिक्खुना सङ्घं उपसङ्कमित्वा एकंसं उत्तरासङ्गं करित्वा वुड्ढानं भिक्खूनं पादे वन्दित्वा उक्कुटिकं निसीदित्वा अञ्जलिं पग्गहेत्वा एवमस्स वचनीयो – ‘अहं, भन्ते, गिलानो; न सक्कोमि विना दण्डेन आहिण्डितुं; न सक्कोमि विना सिक्काय पत्तं परिहरितुम्। सोहं, भन्ते, सङ्घं दण्डसिक्कासम्मुतिं याचामी’ति। दुतियम्पि याचितब्बा। ततियम्पि याचितब्बा। ब्यत्तेन भिक्खुना पटिबलेन सङ्घो ञापेतब्बो –&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो, न सक्कोति विना दण्डेन आहिण्डितुं, न सक्कोति विना सिक्काय पत्तं परिहरितुम्। सो सङ्घं दण्डसिक्कासम्मुतिं याचति। यदि सङ्घस्स पत्तकल्लं, सङ्घो इत्थन्नामस्स भिक्खुनो दण्डसिक्कासम्मुतिं ददेय्य। एसा ञत्ति।&lt;br&gt;&#xA;‘‘सुणातु मे, भन्ते, सङ्घो। अयं इत्थन्नामो भिक्खु गिलानो न सक्कोति विना दण्डेन आहिण्डितुं, न सक्कोति विना सिक्काय पत्तं परिहरितुम्। सो सङ्घं दण्डसिक्कासम्मुतिं याचति। सङ्घो इत्थन्नामस्स भिक्खुनो दण्डसिक्कासम्मुतिं देति। यस्सायस्मतो खमति इत्थन्नामस्स भिक्खुनो दण्डसिक्कासम्मुतिया दानं, सो तुण्हस्स; यस्स नक्खमति, सो भासेय्य।&lt;br&gt;&#xA;‘‘दिन्ना सङ्घेन इत्थन्नामस्स भिक्खुनो दण्डसिक्कासम्मुति। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;२७३. तेन खो पन समयेन अञ्ञतरो भिक्खु रोमन्थको [रोमट्ठको (क॰)] होति। सो रोमन्थित्वा रोमन्थित्वा अज्झोहरति। भिक्खू उज्झायन्ति खिय्यन्ति विपाचेन्ति – ‘‘विकालायं [कथं हि नाम विकालायं(क॰)] भिक्खु भोजनं भुञ्जती’’ति। भगवतो एतमत्थं आरोचेसुम्। ‘‘एसो, भिक्खवे, भिक्खु अचिरंगोयोनिया चुतो। अनुजानामि, भिक्खवे, रोमन्थकस्स रोमन्थनम्। न च, भिक्खवे, बहिमुखद्वारं नीहरित्वा अज्झोहरितब्बम्। यो अज्झोहरेय्य, यथाधम्मो कारेतब्बो’’ति।&lt;br&gt;&#xA;तेन खो पन समयेन अञ्ञतरस्स पूगस्स सङ्घभत्तं होति। भत्तग्गे बहुसित्थानि पकिरियिंसु [विप्पकिरीयिंसु (सी॰), परिकिरिंसु (स्या॰)]। मनुस्सा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया ओदने दिय्यमाने न सक्कच्चं पटिग्गहेस्सन्ति, एकमेकं सित्थं कम्मसतेन निट्ठायती’’ति! अस्सोसुं खो भिक्खू तेसं मनुस्सानं उज्झायन्तानं खिय्यन्तानं विपाचेन्तानम्। अथ खो ते भिक्खू भगवतो एतमत्थं आरोचेसुम्। ‘‘अनुजानामि, भिक्खवे, यं दिय्यमानं पतति, तं सामं गहेत्वा परिभुञ्जितुम्। परिच्चत्तं तं, भिक्खवे, दायकेही’’ति।&lt;br&gt;&#xA;२७४. तेन खो पन समयेन अञ्ञतरो भिक्खु दीघेहि नखेहि पिण्डाय चरति। अञ्ञतरा इत्थी पस्सित्वा तं भिक्खुं एतदवोच – ‘‘एहि, भन्ते, मेथुनं धम्मं पटिसेवा’’ति। ‘‘अलं, भगिनि, नेतं कप्पती’’ति। ‘‘सचे खो त्वं, भन्ते, नप्पटिसेविस्ससि, इदानाहं अत्तनो नखेहि गत्तानि विलिखित्वा कुप्पं करिस्सामि – अयं मं भिक्खु विप्पकरोती’’ति। ‘‘पजानाहि त्वं, भगिनी’’ति। अथ खो सा इत्थी अत्तनो नखेहि गत्तानि विलिखित्वा कुप्पं अकासि – अयं मं भिक्खु विप्पकरोतीति। मनुस्सा उपधावित्वा तं भिक्खुं अग्गहेसुम्। अद्दसासुं खो ते मनुस्सा तस्सा इत्थिया नखे छविम्पि लोहितम्पि। दिस्वान – इमिस्सायेव इत्थिया इदं कम्मं, अकारको भिक्खूति – तं भिक्खुं मुञ्चिंसु। अथ खो सो भिक्खु आरामं गन्त्वा भिक्खूनं एतमत्थं आरोचेसि। ‘‘किं पन त्वं, आवुसो, दीघे नखे धारेसी’’ति? ‘‘एवमावुसो’’ति। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम भिक्खु दीघे नखे धारेस्ससी’’ति! अथ खो ते भिक्खू भगवतो एतमत्थं आरोचेसुम्। ‘‘न, भिक्खवे, दीघा नखा धारेतब्बा। यो धारेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू नखेनपि नखं छिन्दन्ति, मुखेनपि नखं छिन्दन्ति, कुट्टेपि घंसन्ति। अङ्गुलियो दुक्खा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, नखच्छेदन’’न्ति। सलोहितं नखं छिन्दन्ति। अङ्गुलियो दुक्खा होन्ति…पे॰… ‘‘अनुजानामि, भिक्खवे, मंसप्पमाणेन नखं छिन्दितु’’न्ति।&lt;br&gt;&#xA;तेन खो पन समयेन छब्बग्गिया भिक्खू वीसतिमट्ठं [वीसतिमट्टं (सी॰)] कारापेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न , भिक्खवे, वीसतिमट्ठं कारापेतब्बम्। यो कारापेय्य, आपत्ति दुक्कटस्स। अनुजानामि, भिक्खवे, मलमत्तं अपकड्ढितु’’न्ति।&lt;br&gt;&#xA;२७५. तेन खो पन समयेन भिक्खूनं केसा दीघा होन्ति। भगवतो एतमत्थं आरोचेसुम्। ‘‘उस्सहन्ति पन, भिक्खवे, भिक्खू अञ्ञमञ्ञं केसे ओरोपेतु’’न्ति? ‘‘उस्सहन्ति भगवा’’ति । अथ खो भगवा एतस्मिं निदाने एतस्मिं पकरणे भिक्खुसङ्घं सन्निपातापेत्वा…पे॰… भिक्खू आमन्तेसि – ‘‘अनुजानामि, भिक्खवे, खुरं खुरसिलं खुरसिपाटिकं नमतकं सब्बं खुरभण्ड’’न्ति।&lt;br&gt;&#xA;तेन खो पन समयेन छब्बग्गिया भिक्खू मस्सुं कप्पापेन्ति…पे॰… मस्सुं वड्ढापेन्ति… गोलोमिकं कारापेन्ति… चतुरस्सकं कारापेन्ति… परिमुखं कारापेन्ति… अड्ढदुकं [अड्ढुरकं (सी॰), अड्ढरुकं (स्या॰)] कारापेन्ति… दाठिकं ठपेन्ति… सम्बाधे लोमं संहरापेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे , मस्सु कप्पापेतब्बं…पे॰… न मस्सु वड्ढापेतब्बं… न गोलोमिकं कारापेतब्बं… न चतुरस्सकं कारापेतब्बं… न परिमुखं कारापेतब्बं… न अड्ढदुकं कारापेतब्बं… न दाठिका ठपेतब्बा… न सम्बाधे लोमं संहरापेतब्बम्। यो संहरापेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो सम्बाधे वणो होति। भेसज्जं न सन्तिट्ठति। भगवतो एतमत्थं आरोचेसुम्। ‘‘अनुजानामि, भिक्खवे, आबाधप्पच्चया सम्बाधे लोमं संहरापेतु’’न्ति।&lt;br&gt;&#xA;तेन खो पन समयेन छब्बग्गिया भिक्खू कत्तरिकाय केसे छेदापेन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, कत्तरिकाय केसा छेदापेतब्बा। यो छेदापेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो सीसे वणो होति, न सक्कोति खुरेन केसे ओरोपेतुम्। भगवतो एतमत्थं आरोचेसुम्। ‘‘अनुजानामि, भिक्खवे, आबाधप्पच्चया कत्तरिकाय केसे छेदापेतु’’न्ति।&lt;br&gt;&#xA;तेन खो पन समयेन भिक्खू दीघानि नासिकालोमानि धारेन्ति। मनुस्सा उज्झायन्ति खिय्यन्ति विपाचेन्ति – सेय्यथापि पिसाचिल्लिकाति। भगवतो एतमत्थं आरोचेसुम्। ‘‘न, भिक्खवे, दीघं नासिकालोमं धारेतब्बम्। यो धारेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू सक्खरिकायपि मधुसित्थकेनपि नासिकालोमं गाहापेन्ति। नासिका दुक्खा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, सण्डास’’न्ति।&lt;br&gt;&#xA;तेन खो पन समयेन छब्बग्गिया भिक्खू पलितं गाहापेन्ति । मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, पलितं गाहापेतब्बम्। यो गाहापेय्य, आपत्ति दुक्कटस्सा’’ति।&lt;br&gt;&#xA;२७६. तेन खो पन समयेन अञ्ञतरस्स भिक्खुनो कण्णगूथकेहि कण्णा थकिता होन्ति । भगवतो एतमत्थं आरोचेसुम्। ‘‘अनुजानामि, भिक्खवे, कण्णमलहरणि’’न्ति।&lt;br&gt;&#xA;तेन खो पन समयेन छब्बग्गिया भिक्खू उच्चावचा कण्णमलहरणियो धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचा कण्णमलहरणियो धारेतब्बा। यो धारेय्य, आपत्ति दुक्कटस्साति। अनुजानामि, भिक्खवे, अट्ठिमयं दन्तमयं विसाणमयं नळमयं वेळुमयं कट्ठमयं जतुमयं फलमयं लोहमयं सङ्खनाभिमय’’न्ति।&lt;br&gt;&#xA;२७७. तेन खो पन समयेन छब्बग्गिया भिक्खू बहुं लोहभण्डं कंसभण्डं सन्निचयं करोन्ति। मनुस्सा विहारचारिकं आहिण्डन्ता पस्सित्वा उज्झायन्ति खिय्यन्ति विपाचेन्ति – ‘‘कथञ्हि नाम समणा सक्यपुत्तिया बहुं लोहभण्डं कंसभण्डं सन्निचयं करिस्सन्ति , सेय्यथापि कंसपत्थरिका’’ति! भगवतो एतमत्थं आरोचेसुम्। ‘‘न, भिक्खवे, बहुं लोहभण्डं कंसभण्डं सन्निचयो कातब्बो। यो करेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन भिक्खू अञ्जनिम्पि अञ्जनिसलाकम्पि कण्णमलहरणिम्पि बन्धनमत्तम्पि कुक्कुच्चायन्ति। भगवतो एतमत्थं आरोचेसुम्। ‘‘अनुजानामि, भिक्खवे, अञ्जनिं अञ्जनिसलाकं कण्णमलहरणिं बन्धनमत्त’’न्ति।&lt;br&gt;&#xA;तेन खो पन समयेन छब्बग्गिया भिक्खू सङ्घाटिपल्लत्थिकाय निसीदन्ति। सङ्घाटिया पत्ता लुज्जन्ति। भगवतो एतमत्थं आरोचेसुम्। ‘‘न, भिक्खवे, सङ्घाटिपल्लत्थिकाय निसीदितब्बम्। यो निसीदेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरो भिक्खु गिलानो होति। तस्स विना आयोगेन [आयोगा (सी॰ स्या॰)] न फासु होति। भगवतो एतमत्थं आरोचेसुम्। ‘‘अनुजानामि, भिक्खवे, आयोग’’न्ति। अथ खो भिक्खूनं एतदहोसि – ‘‘कथं नु खो आयोगो कातब्बो’’ति? भगवतो एतमत्थं आरोचेसुम्। ‘‘अनुजानामि, भिक्खवे, तन्तकं वेमं कवटं [वेमकं वट्टं (सी॰), वेमकं वटं (स्या॰)] सलाकं सब्बं तन्तभण्डक’’न्ति।&lt;br&gt;&#xA;२७८. तेन खो पन समयेन अञ्ञतरो भिक्खु अकायबन्धनो गामं पिण्डाय पाविसि। तस्स रथिकाय अन्तरवासको पभस्सित्थ। मनुस्सा उक्कुट्ठिमकंसु । सो भिक्खु मङ्कु अहोसि । अथ खो सो भिक्खु आरामं गन्त्वा भिक्खूनं एतमत्थं आरोचेसि। भिक्खू भगवतो एतमत्थं आरोचेसुम्। ‘‘न, भिक्खवे, अकायबन्धनेन गामो पविसितब्बो। यो पविसेय्य, आपत्ति दुक्कटस्स। अनुजानामि, भिक्खवे, कायबन्धन’’न्ति।&lt;br&gt;&#xA;तेन खो पन समयेन छब्बग्गिया भिक्खू उच्चावचानि कायबन्धनानि धारेन्ति – कलाबुकं, देड्डुभकं, मुरजं, मद्दवीणम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचानि कायबन्धनानि धारेतब्बानि – कलाबुकं, देड्डुभकं, मुरजं, मद्दवीणम्। यो धारेय्य, आपत्ति दुक्कटस्स। अनुजानामि, भिक्खवे, द्वे कायबन्धनानि – पट्टिकं, सूकरन्तक’’न्ति। कायबन्धनस्स दसा जीरन्ति…पे॰… ‘‘अनुजानामि, भिक्खवे, मुरजं मद्दवीण’’न्ति। कायबन्धनस्स अन्तो जीरति…पे॰… ‘‘अनुजानामि, भिक्खवे, सोभणं गुणक’’न्ति। कायबन्धनस्स पवनन्तो जीरति…पे॰… ‘‘अनुजानामि, भिक्खवे, विध’’न्ति [वीथन्ति (सी॰ स्या॰)]।&lt;br&gt;&#xA;तेन खो पन समयेन छब्बग्गिया भिक्खू उच्चावचे विधे धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचा विधा धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, अट्ठिमयं…पे॰… सङ्खनाभिमयं सुत्तमय’’न्ति।&lt;br&gt;&#xA;२७९. तेन खो पन समयेन आयस्मा आनन्दो लहुका सङ्घाटियो पारुपित्वा गामं पिण्डाय पाविसि। वातमण्डलिकाय सङ्घाटियो उक्खिपियिंसु। अथ खो आयस्मा आनन्दो आरामं गन्त्वा भिक्खूनं एतमत्थं आरोचेसि। भिक्खू भगवतो एतमत्थं आरोचेसुम्। ‘‘अनुजानामि, भिक्खवे, गण्ठिकं पासक’’न्ति।&lt;br&gt;&#xA;तेन खो पन समयेन छब्बग्गिया भिक्खू उच्चावचा गण्ठिकायो धारेन्ति सोवण्णमयं रूपियमयम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, उच्चावचा गण्ठिका धारेतब्बा। यो धारेय्य, आपत्ति दुक्कटस्स। अनुजानामि, भिक्खवे, अट्ठिमयं दन्तमयं विसाणमयं नळमयं वेळुमयं कट्ठमयं जतुमयं फलमयं लोहमयं सङ्खनाभिमयं सुत्तमय’’न्ति।&lt;br&gt;&#xA;तेन खो पन समयेन भिक्खू गण्ठिकम्पि पासकम्पि चीवरे अप्पेन्ति। चीवरं जीरति । भगवतो एतमत्थं आरोचेसुम्। ‘‘अनुजानामि, भिक्खवे, गण्ठिकफलकं पासकफलक’’न्ति। गण्ठिकफलकम्पि पासकफलकम्पि अन्ते अप्पेन्ति। कोट्टो [कोणो (सी॰ स्या॰)] विवरियति। भगवतो एतमत्थं आरोचेसुम्। ‘‘अनुजानामि, भिक्खवे, गण्ठिकफलकं अन्ते अप्पेतुं; पासकफलकं सत्तङ्गुलं वा अट्ठङ्गुलं वा ओगाहेत्वा अप्पेतु’’न्ति।&lt;br&gt;&#xA;२८०. तेन खो पन समयेन छब्बग्गिया भिक्खू गिहिनिवत्थं निवासेन्ति – हत्थिसोण्डकं, मच्छवाळकं, चतुकण्णकं, तालवण्टकं, सतवलिकम्। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, गिहिनिवत्थं निवासेतब्बं – हत्थिसोण्डकं, मच्छवाळकं, चतुकण्णकं, तालवण्टकं, सतवलिकम्। यो निवासेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू गिहिपारुतं पारुपन्ति। मनुस्सा उज्झायन्ति खिय्यन्ति विपाचेन्ति – सेय्यथापि गिही कामभोगिनोति। भगवतो एतमत्थं आरोचेसुम्। ‘‘न, भिक्खवे, गिहिपारुतं पारुपितब्बम्। यो पारुपेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन छब्बग्गिया भिक्खू संवेल्लियं निवासेन्ति। मनुस्सा उज्झायन्ति खिय्यन्ति विपाचेन्ति – सेय्यथापि रञ्ञो मुण्डवट्टीति। भगवतो एतमत्थं आरोचेसुम्। ‘‘न, भिक्खवे, संवेल्लियं निवासेतब्बम्। यो निवासेय्य, आपत्ति दुक्कटस्सा’’ति।&lt;br&gt;&#xA;२८१. तेन खो पन समयेन छब्बग्गिया भिक्खू उभतोकाजं हरन्ति। मनुस्सा उज्झायन्ति खिय्यन्ति विपाचेन्ति – सेय्यथापि रञ्ञो मुण्डवट्टीति। भगवतो एतमत्थं आरोचेसुम्। ‘‘न, भिक्खवे, उभतोकाजं हरितब्बम्। यो हरेय्य, आपत्ति दुक्कटस्स। अनुजानामि, भिक्खवे, एकतोकाजं अन्तराकाजं सीसभारं खन्धभारं कटिभारं ओलम्बक’’न्ति।&lt;br&gt;&#xA;२८२. तेन खो पन समयेन भिक्खू दन्तकट्ठं न खादन्ति। मुखं दुग्गन्धं होति। भगवतो एतमत्थं आरोचेसुम्।&lt;br&gt;&#xA;‘‘पञ्चिमे , भिक्खवे, आदीनवा दन्तकट्ठस्स अखादने। अचक्खुस्सं, मुखं दुग्गन्धं होति, रसहरणियो न विसुज्झन्ति, पित्तं सेम्हं भत्तं परियोनन्धति, भत्तमस्स नच्छादेति – इमे खो, भिक्खवे, पञ्च आदीनवा दन्तकट्ठस्स अखादने।&lt;br&gt;&#xA;‘‘पञ्चिमे, भिक्खवे, आनिसंसा दन्तकट्ठस्स खादने। चक्खुस्सं, मुखं न दुग्गन्धं होति, रसहरणियो विसुज्झन्ति, पित्तं सेम्हं भत्तं न परियोनन्धति, भत्तमस्स छादेति – इमे खो, भिक्खवे, पञ्च आनिसंसा दन्तकट्ठस्स खादने। अनुजानामि, भिक्खवे, दन्तकट्ठ’’न्ति।&lt;br&gt;&#xA;तेन खो पन समयेन छब्बग्गिया भिक्खू दीघानि दन्तकट्ठानि खादन्ति, तेहेव सामणेरं आकोटेन्ति। भगवतो एतमत्थं आरोचेसुम्। ‘‘न , भिक्खवे, दीघं दन्तकट्ठं खादितब्बम्। यो खादेय्य, आपत्ति दुक्कटस्स। अनुजानामि, भिक्खवे, अट्ठङ्गुलपरमं दन्तकट्ठं, न च तेन सामणेरो आकोटेतब्बो। यो आकोटेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो अतिमटाहकं दन्तकट्ठं खादन्तस्स कण्ठे विलग्गं होति। भगवतो एतमत्थं आरोचेसुम्। ‘‘न, भिक्खवे, अतिमटाहकं दन्तकट्ठं खादितब्बम्। यो खादेय्य, आपत्ति दुक्कटस्स। अनुजानामि, भिक्खवे, चतुरङ्गुलपच्छिमं [चतुरङ्गुलं पच्छिमं (क॰)] दन्तकट्ठ’’न्ति।&lt;br&gt;&#xA;२८३. तेन खो पन समयेन छब्बग्गिया भिक्खू दायं आलिम्पेन्ति। मनुस्सा उज्झायन्ति खिय्यन्ति विपाचेन्ति – सेय्यथापि दवडाहकाति। भगवतो एतमत्थं आरोचेसुम्। ‘‘न, भिक्खवे, दायो आलिम्पितब्बो। यो आलिम्पेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन विहारा तिणगहना होन्ति, दवडाहे डय्हमाने विहारा डय्हन्ति। भिक्खू कुक्कुच्चायन्ति पटग्गिं दातुं, परित्तं कातुम्। भगवतो एतमत्थं आरोचेसुम्। ‘‘अनुजानामि, भिक्खवे, दवडाहे डय्हमाने पटग्गिं दातुं, परित्तं कातु’’न्ति।&lt;br&gt;&#xA;२८४. तेन खो पन समयेन छब्बग्गिया भिक्खू रुक्खं अभिरुहन्ति, रुक्खा रुक्खं सङ्कमन्ति। मनुस्सा उज्झायन्ति खिय्यन्ति विपाचेन्ति – सेय्यथापि मक्कटाति। भगवतो एतमत्थं आरोचेसुम्। ‘‘न, भिक्खवे, रुक्खो अभिरुहितब्बो। यो अभिरुहेय्य, आपत्ति दुक्कटस्सा’’ति।&lt;br&gt;&#xA;तेन खो पन समयेन अञ्ञतरस्स भिक्खुनो कोसलेसु जनपदे सावत्थिं गच्छन्तस्स अन्तरामग्गे हत्थी परियुट्ठाति। अथ खो सो भिक्खु रुक्खमूलं उपधावित्वा कुक्कुच्चायन्तो रुक्खं न अभिरुहि। सो हत्थी अञ्ञेन अगमासि। अथ खो सो भिक्खु सावत्थिं गन्त्वा भिक्खूनं एतमत्थं आरोचेसि। भिक्खू भगवतो एतमत्थं आरोचेसुम्। ‘‘अनुजानामि, भिक्खवे, सति करणीये पोरिसं रुक्खं अभिरुहितुं आपदासु यावदत्थ’’न्ति।&lt;/p&gt;</description>
    </item>
    <item>
      <title>०६. सेनासनक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/06_senAsanakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/06_senAsanakkhandhakam/</guid>
      <description>&lt;p&gt;६. सेनासनक्खन्धकम्&lt;/p&gt;&#xA;&lt;h2 id=&#34;१-पठमभणवर&#34;&gt;१. पठमभाणवारो&lt;/h2&gt;&#xA;&lt;h2 id=&#34;वहरनजननम&#34;&gt;विहारानुजाननम्&lt;/h2&gt;&#xA;&lt;p&gt;२९४. तेन समयेन बुद्धो भगवा राजगहे विहरति वेळुवने कलन्दकनिवापे। तेन खो पन समयेन भगवता भिक्खूनं सेनासनं अपञ्ञत्तं होति। ते च भिक्खू तहं तहं विहरन्ति – अरञ्ञे, रुक्खमूले, पब्बते, कन्दरायं, गिरिगुहायं, सुसाने, वनपत्थे, अज्झोकासे, पलालपुञ्जे। ते कालस्सेव ततो ततो उपनिक्खमन्ति – अरञ्ञा रुक्खमूला पब्बता कन्दरा गिरिगुहा सुसाना वनपत्था अज्झोकासा पलालपुञ्जा, पासादिकेन अभिक्कन्तेन पटिक्कन्तेन, आलोकितेन विलोकितेन, समिञ्जितेन पसारितेन, ओक्खित्तचक्खू, इरियापथसम्पन्ना। तेन खो पन समयेन राजगहको सेट्ठी [सेट्ठि (क॰)] कालस्सेव उय्यानं अगमासि। अद्दसा खो राजगहको सेट्ठी ते भिक्खू कालस्सेव ततो ततो उपनिक्खमन्ते – अरञ्ञा रुक्खमूला पब्बता कन्दरा गिरिगुहा सुसाना वनपत्था अज्झोकासा पलालपुञ्जा, पासादिकेन अभिक्कन्तेन पटिक्कन्तेन, आलोकितेन विलोकितेन, समिञ्जितेन पसारितेन, ओक्खित्तचक्खू, इरियापथसम्पन्ने। दिस्वानस्स चित्तं पसीदि। अथ खो राजगहको सेट्ठी येन ते भिक्खू तेनुपसङ्कमि, उपसङ्कमित्वा ते भिक्खू एतदवोच – ‘‘सचाहं, भन्ते, विहारे कारापेय्यं, वसेय्याथ मे विहारेसू’’ति? ‘‘न खो, गहपति, भगवता विहारा अनुञ्ञाता’’ति। ‘‘तेन हि, भन्ते, भगवन्तं पटिपुच्छित्वा मम आरोचेय्याथा’’ति। ‘‘एवं गहपती’’ति खो ते भिक्खू राजगहकस्स सेट्ठिस्स पटिस्सुत्वा येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा एकमन्तं निसीदिंसु। एकमन्तं निसिन्ना खो ते भिक्खू भगवन्तं एतदवोचुं – ‘‘राजगहको, भन्ते, सेट्ठी विहारे कारापेतुकामो। कथं नु खो, भन्ते, अम्हेहि [भन्ते (सी॰ क॰)] पटिपज्जितब्ब’’न्ति? अथ खो भगवा एतस्मिं निदाने एतस्मिं पकरणे धम्मिं कथं कत्वा भिक्खू आमन्तेसि – ‘‘अनुजानामि, भिक्खवे, पञ्च लेणानि [पञ्च सेनासनानि (स्या॰)] – विहारं, अड्ढयोगं, पासादं, हम्मियं, गुह’’न्ति।&lt;br&gt;&#xA;अथ खो ते भिक्खू येन राजगहको सेट्ठी तेनुपसङ्कमिंसु, उपसङ्कमित्वा राजगहकं सेट्ठिं एतदवोचुं – ‘‘अनुञ्ञाता खो, गहपति, भगवता विहारा; यस्सदानि कालं मञ्ञसी’’ति। अथ खो राजगहको सेट्ठी एकाहेनेव सट्ठिविहारे पतिट्ठापेसि। अथ खो राजगहको सेट्ठी ते सट्ठिविहारे परियोसापेत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो राजगहको सेट्ठी भगवन्तं एतदवोच – ‘‘अधिवासेतु मे, भन्ते, भगवा स्वातनाय भत्तं सद्धिं भिक्खुसङ्घेना’’ति। अधिवासेसि भगवा तुण्हीभावेन। अथ खो राजगहको सेट्ठी भगवतो अधिवासनं विदित्वा उट्ठायासना भगवन्तं अभिवादेत्वा पदक्खिणं कत्वा पक्कामि।&lt;br&gt;&#xA;अथ खो राजगहको सेट्ठी तस्सा रत्तिया अच्चयेन पणीतं खादनीयं भोजनीयं पटियादापेत्वा भगवतो कालं आरोचापेसि – ‘‘कालो, भन्ते, निट्ठितं भत्त’’न्ति। अथ खो भगवा पुब्बण्हसमयं निवासेत्वा पत्तचीवरमादाय येन राजगहकस्स सेट्ठिस्स निवेसनं तेनुपसङ्कमि, उपसङ्कमित्वा पञ्ञत्ते आसने निसीदि सद्धिं भिक्खुसङ्घेन। अथ खो राजगहको सेट्ठी बुद्धप्पमुखं भिक्खुसङ्घं पणीतेन खादनीयेन भोजनीयेन सहत्था सन्तप्पेत्वा सम्पवारेत्वा, भगवन्तं भुत्ताविं ओनीतपत्तपाणिं, एकमन्तं निसीदि। एकमन्तं निसिन्नो खो राजगहको सेट्ठी भगवन्तं एतदवोच – ‘‘एते मे, भन्ते, सट्ठिविहारा पुञ्ञत्थिकेन सग्गत्थिकेन कारापिता। कथाहं, भन्ते, तेसु विहारेसु पटिपज्जामी’’ति? ‘‘तेन हि त्वं, गहपति, ते सट्ठिविहारे आगतानागतस्स चातुद्दिसस्स सङ्घस्स पतिट्ठापेही’’ति। ‘‘एवं भन्ते’’ति खो राजगहको सेट्ठी भगवतो पटिस्सुत्वा ते सट्ठिविहारे आगतानागतस्स चातुद्दिसस्स सङ्घस्स पतिट्ठापेसि।&lt;br&gt;&#xA;२९५. अथ खो भगवा राजगहकं सेट्ठिं इमाहि गाथाहि अनुमोदि –&lt;br&gt;&#xA;‘‘सीतं उण्हं पटिहन्ति [पटिहनति (क॰)], ततो वाळमिगानि च।&lt;br&gt;&#xA;सरीसपे च मकसे, सिसिरे चापि वुट्ठियो॥&lt;br&gt;&#xA;‘‘ततो वातातपो घोरे, सञ्जातो [वातातपे घोरे, सञ्जाते (क॰ सद्दनीति)] पटिहञ्ञति।&lt;br&gt;&#xA;लेणत्थञ्च सुखत्थञ्च, झायितुञ्च विपस्सितुं॥&lt;br&gt;&#xA;‘‘विहारदानं सङ्घस्स, अग्गं बुद्धेन [बुद्धेहि (स्या॰)] वण्णितम्।&lt;br&gt;&#xA;तस्मा हि पण्डितो, पोसो सम्पस्सं अत्थमत्तनो॥&lt;br&gt;&#xA;‘‘विहारे कारये रम्मे, वासयेत्थ बहुस्सुते।&lt;br&gt;&#xA;तेसं अन्नञ्च पानञ्च, वत्थसेनासनानि च।&lt;br&gt;&#xA;ददेय्य उजुभूतेसु, विप्पसन्नेन चेतसा॥&lt;br&gt;&#xA;‘‘ते तस्स धम्मं देसेन्ति, सब्बदुक्खापनूदनम्।&lt;br&gt;&#xA;यं सो धम्मं इधञ्ञाय, परिनिब्बाति अनासवो’’ति॥&lt;br&gt;&#xA;अथ खो भगवा राजगहकं सेट्ठिं इमाहि गाथाहि अनुमोदित्वा उट्ठायासना पक्कामि।&lt;br&gt;&#xA;२९६. अस्सोसुं खो मनुस्सा – ‘‘भगवता किर विहारा अनुञ्ञाता’’ति सक्कच्चं [ते सक्कच्चं (स्या॰ कं॰)] विहारे कारापेन्ति। ते विहारा अकवाटका होन्ति; अहीपि विच्छिकापि सतपदियोपि पविसन्ति। भगवतो एतमत्थं आरोचेसुम्। ‘‘अनुजानामि, भिक्खवे, कवाट’’न्ति। भित्तिछिद्दं करित्वा वल्लियापि रज्जुयापि कवाटं बन्धन्ति। उन्दूरेहिपि उपचिकाहिपि खज्जन्ति। खयितबन्धनानि कवाटानि पतन्ति। भगवतो एतमत्थं आरोचेसुम्। ‘‘अनुजानामि, भिक्खवे, पिट्ठसङ्घाटं उदुक्खलिकं उत्तरपासक’’न्ति । कवाटा न फुसीयन्ति। भगवतो एतमत्थं आरोचेसुम्। ‘‘अनुजानामि, भिक्खवे, आविञ्छनच्छिद्दं आविञ्छनरज्जु’’न्ति। कवाटा न थकियन्ति। भगवतो एतमत्थं आरोचेसुम्। ‘‘अनुजानामि, भिक्खवे, अग्गळवट्टिं कपिसीसकं सूचिकं घटिक’’न्ति।&lt;br&gt;&#xA;तेन खो पन समयेन भिक्खू न सक्कोन्ति कवाटं अपापुरितुम्। भगवतो एतमत्थं आरोचेसुम्। ‘‘अनुजानामि, भिक्खवे, ताळच्छिद्दम्। तीणि ताळानि – लोहताळं, कट्ठताळं, विसाणताळ’’न्ति। येहि [येपि (सी॰ स्या॰)] ते उग्घाटेत्वा पविसन्ति [विसाणताळं, येहि ते उग्घाटेत्वा पविसन्तीति (क॰)], विहारा अगुत्ता होन्ति। भगवतो एतमत्थं आरोचेसुम्। ‘‘अनुजानामि, भिक्खवे, यन्तकं सूचिक’’न्ति।&lt;br&gt;&#xA;तेन खो पन समयेन विहारा तिणच्छदना होन्ति; सीतकाले सीता, उण्हकाले उण्हा। भगवतो एतमत्थं आरोचेसुम्। ‘‘अनुजानामि, भिक्खवे, ओगुम्फेत्वा उल्लित्तावलित्तं कातु’’न्ति।&lt;br&gt;&#xA;तेन खो पन समयेन विहारा अवातपानका होन्ति अचक्खुस्सा दुग्गन्धा। भगवतो एतमत्थं आरोचेसुम्। ‘‘अनुजानामि, भिक्खवे, तीणि वातपानानि – वेदिकावातपानं, जालवातपानं, सलाकवातपान’’न्ति। वातपानन्तरिकाय काळकापि वग्गुलियोपि पविसन्ति। भगवतो एतमत्थं आरोचेसुम्। ‘‘अनुजानामि, भिक्खवे, वातपानचक्कलिक’’न्ति। चक्कलिकन्तरिकायपि काळकापि वग्गुलियोपि पविसन्ति। भगवतो एतमत्थं आरोचेसुम्। ‘‘अनुजानामि, भिक्खवे, वातपानकवाटकं वातपानभिसिक’’न्ति।&lt;br&gt;&#xA;तेन खो पन समयेन भिक्खू छमायं सयन्ति। गत्तानिपि चीवरानिपि पंसुकितानि होन्ति। भगवतो एतमत्थं आरोचेसुम्। ‘‘अनुजानामि, भिक्खवे, तिणसन्थारक’’न्ति। तिणसन्थारको उन्दूरेहिपि उपचिकाहिपि खज्जति। भगवतो एतमत्थं आरोचेसुम्। ‘‘अनुजानामि, भिक्खवे, मिड्ढि’’न्ति [मीढन्ति (सी॰), मिढिन्ति (स्या॰)]। मिड्ढिया गत्तानि दुक्खा होन्ति। भगवतो एतमत्थं आरोचेसुम्। ‘‘अनुजानामि, भिक्खवे, बिदलमञ्चक’’न्ति।&lt;/p&gt;</description>
    </item>
    <item>
      <title>०७. सङ्घभेदकक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/07_sanghabhedakakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/07_sanghabhedakakkhandhakam/</guid>
      <description>&lt;p&gt;७. सङ्घभेदकक्खन्धकम्&lt;/p&gt;&#xA;&lt;h2 id=&#34;१-पठमभणवर&#34;&gt;१. पठमभाणवारो&lt;/h2&gt;&#xA;&lt;h2 id=&#34;छसकयपबबजजकथ&#34;&gt;छसक्यपब्बज्जाकथा&lt;/h2&gt;&#xA;&lt;p&gt;३३०. तेन समयेन बुद्धो भगवा अनुपियायं विहरति, अनुपियं नाम मल्लानं निगमो। तेन खो पन समयेन अभिञ्ञाता अभिञ्ञाता सक्यकुमारा भगवन्तं पब्बजितं अनुपब्बजन्ति। तेन खो पन समयेन महानामो च सक्को अनुरुद्धो च सक्को द्वेभातिका होन्ति। अनुरुद्धो सक्को सुखुमालो होति। तस्स तयो पासादा होन्ति – एको हेमन्तिको, एको गिम्हिको, एको वस्सिको। सो वस्सिके पासादे चत्तारो मासे [वस्सिके पासादे वस्सिके चत्तारो मासे (सी॰)] निप्पुरिसेहि तूरियेहि परिचारयमानो [परिचारियमानो (क॰)] न हेट्ठापासादं ओरोहति। अथ खो महानामस्स सक्कस्स एतदहोसि – ‘‘एतरहि खो अभिञ्ञाता अभिञ्ञाता सक्यकुमारा भगवन्तं पब्बजितं अनुपब्बजन्ति। अम्हाकञ्च पन कुला नत्थि कोचि अगारस्मा अनगारियं पब्बजितो। यंनूनाहं वा पब्बजेय्यं, अनुरुद्धो वा’’ति। अथ खो महानामो सक्को येन अनुरुद्धो सक्को तेनुपसङ्कमि, उपसङ्कमित्वा अनुरुद्धं सक्कं एतदवोच – ‘‘एतरहि, तात अनुरुद्ध, अभिञ्ञाता अभिञ्ञाता सक्यकुमारा भगवन्तं पब्बजितं अनुपब्बजन्ति। अम्हाकञ्च पन कुला नत्थि कोचि अगारस्मा अनगारियं पब्बजितो। तेन हि त्वं वा पब्बज, अहं वा पब्बजिस्सामी’’ति। ‘‘अहं खो सुखुमालो, नाहं सक्कोमि अगारस्मा अनगारियं पब्बजितुम्। त्वं पब्बजाही’’ति। ‘‘एहि खो ते, तात अनुरुद्ध, घरावासत्थं अनुसासिस्सामि। पठमं खेत्तं कसापेतब्बम्। कसापेत्वा वपापेतब्बम्। वपापेत्वा उदकं अभिनेतब्बम्। उदकं अभिनेत्वा उदकं निन्नेतब्बम्। उदकं निन्नेत्वा निद्धापेतब्बम्। निद्धापेत्वा [निड्डहेतब्बं, निड्डहेत्वा (सी॰)] लवापेतब्बम्। लवापेत्वा उब्बाहापेतब्बम्। उब्बाहापेत्वा पुञ्जं कारापेतब्बम्। पुञ्जं कारापेत्वा मद्दापेतब्बम्। मद्दापेत्वा पलालानि उद्धरापेतब्बानि। पलालानि उद्धरापेत्वा भुसिका उद्धरापेतब्बा। भुसिकं उद्धरापेत्वा ओपुनापेतब्बं [ओफुनापेतब्बं (स्या॰ क॰), ओफुणापेतब्बं (योजना)]। ओपुनापेत्वा अतिहरापेतब्बम्। अतिहरापेत्वा आयतिम्पि वस्सं एवमेव कातब्बं, आयतिम्पि वस्सं एवमेव कातब्ब’’न्ति। ‘‘न कम्मा खीयन्ति? न कम्मानं अन्तो पञ्ञायति? कदा कम्मा खीयिस्सन्ति? कदा कम्मानं अन्तो पञ्ञायिस्सति? कदा मयं अप्पोस्सुक्का पञ्चहि कामगुणेहि समप्पिता समङ्गीभूता परिचारेस्सामा’’ति? ‘‘न हि, तात अनुरुद्ध, कम्मा खीयन्ति। न कम्मानं अन्तो पञ्ञायति। अखीणेव कम्मे पितरो च पितामहा च कालङ्कता’’ति। ‘‘तेन हि त्वञ्ञेव घरावासत्थेन उपजानाहि। अहं अगारस्मा अनगारियं पब्बजिस्सामी’’ति।&lt;br&gt;&#xA;अथ खो अनुरुद्धो सक्को येन माता तेनुपसङ्कमि, उपसङ्कमित्वा मातरं एतदवोच – ‘‘इच्छामहं, अम्म, अगारस्मा अनगारियं पब्बजितुम्। अनुजानाहि मं अगारस्मा अनगारियं पब्बज्जाया’’ति। एवं वुत्ते अनुरुद्धस्स सक्कस्स माता अनुरुद्धं सक्कं एतदवोच – ‘‘तुम्हे खो मे, तात अनुरुद्ध, द्वे पुत्ता पिया मनापा अप्पटिकूला। मरणेनपि वो अकामका विना भविस्सामि। किं पनाहं तुम्हे जीवन्ते अनुजानिस्सामि अगारस्मा अनगारियं पब्बज्जाया’’ति? दुतियम्पि खो…पे॰… ततियम्पि खो अनुरुद्धो सक्को मातरं एतदवोच – ‘‘इच्छामहं, अम्म, अगारस्मा अनगारियं पब्बजितुम्। अनुजानाहि मं अगारस्मा अनगारियं पब्बज्जाया’’ति [इमस्स अनन्तरं केसुचि पोत्थकेसु एवम्पि पाठो दिस्सति –- ‘‘एवं वुत्ते अनुरुद्धस्स सक्कस्स माता एवमाह ‘सचे तात अनुरुद्ध भद्दियो सक्यराजा सक्यानं रज्जं कारेति अगारस्मा अनगारियं पब्बजति, एवं त्वम्पि पब्बजाही’’’ति]। तेन खो पन समयेन भद्दियो सक्यराजा सक्यानं रज्जं कारेति। सो च अनुरुद्धस्स सक्कस्स सहायो होति। अथ खो अनुरुद्धस्स सक्कस्स माता – ‘अयं खो भद्दियो सक्यराजा सक्यानं रज्जं कारेति; अनुरुद्धस्स सक्कस्स सहायो; सो न उस्सहति अगारस्मा अनगारियं पब्बजितु’न्ति – अनुरुद्धं सक्कं एतदवोच – ‘‘सचे, तात अनुरुद्ध, भद्दियो सक्यराजा अगारस्मा अनगारियं पब्बजति, एवं त्वम्पि पब्बजाही’’ति। अथ खो अनुरुद्धो सक्को येन भद्दियो सक्यराजा तेनुपसङ्कमि, उपसङ्कमित्वा भद्दियं सक्यराजानं एतदवोच – ‘‘मम खो, सम्म, पब्बज्जा तव पटिबद्धा’’ति। ‘‘सचे ते, सम्म, पब्बज्जा मम पटिबद्धा वा अप्पटिबद्धा वा सा होतु, अहं तया; यथा सुखं पब्बजाही’’ति। ‘‘एहि, सम्म, उभो अगारस्मा अनगारियं पब्बजिस्सामा’’ति। ‘‘नाहं, सम्म, सक्कोमि अगारस्मा अनगारियं पब्बजितुन्ति । यं ते सक्का अञ्ञं मया कातुं, क्याहं [त्याहं (सी॰ स्या॰)] करिस्सामि। त्वं पब्बजाही’’ति। ‘‘माता खो मं, सम्म, एवमाह – ‘सचे, तात अनुरुद्ध, भद्दियो सक्यराजा अगारस्मा अनगारियं पब्बजति, एवं त्वम्पि पब्बजाही’’’ति। ‘‘भासिता खो पन ते, सम्म, एसा वाचा। सचे ते, सम्म, पब्बज्जा मम पटिबद्धा वा, अप्पटिबद्धा वा सा होतु, अहं तया; यथा सुखं पब्बजाही’’ति। ‘‘एहि, सम्म, उभो अगारस्मा अनगारियं पब्बजिस्सामा’’ति।&lt;br&gt;&#xA;तेन खो पन समयेन मनुस्सा सच्चवादिनो होन्ति, सच्चपटिञ्ञा। अथ खो भद्दियो सक्यराजा अनुरुद्धं सक्कं एतदवोच – ‘‘आगमेहि, सम्म, सत्तवस्सानि। सत्तन्नं वस्सानं अच्चयेन उभो अगारस्मा अनगारियं पब्बजिस्सामा’’ति। ‘‘अतिचिरं, सम्म, सत्तवस्सानि। नाहं सक्कोमि सत्तवस्सानि आगमेतु’’न्ति। ‘‘आगमेहि, सम्म, छवस्सानि…पे॰… पञ्चवस्सानि… चत्तारि वस्सानि… तीणि वस्सानि… द्वे वस्सानि… एकं वस्सम्। एकस्स वस्सस्स अच्चयेन उभो अगारस्मा अनगारियं पब्बजिस्सामा’’ति। ‘‘अतिचिरं, सम्म, एकवस्सम्। नाहं सक्कोमि एकं वस्सं आगमेतु’’न्ति। ‘‘आगमेहि, सम्म, सत्तमासे। सत्तन्नं मासानं अच्चयेन उभोपि अगारस्मा अनगारियं पब्बजिस्सामा’’ति। ‘‘अतिचिरं, सम्म, सत्तमासा। नाहं सक्कोमि सत्तमासे आगमेतु’’न्ति। ‘‘आगमेहि, सम्म, छ मासे…पे॰… पञ्च मासे… चत्तारो मासे… तयो मासे… द्वे मासे… एकं मासं… अड्ढमासम्। अड्ढमासस्स अच्चयेन उभोपि अगारस्मा अनगारियं पब्बजिस्सामा’’ति। ‘‘अतिचिरं, सम्म, अड्ढमासो। नाहं सक्कोमि अड्ढमासं आगमेतु’’न्ति। ‘‘आगमेहि, सम्म, सत्ताहं यावाहं पुत्ते च भातरो च रज्जं निय्यादेमी’’ति। ‘‘न चिरं, सम्म, सत्ताहो, आगमेस्सामी’’ति।&lt;br&gt;&#xA;३३१. अथ खो भद्दियो च सक्यराजा अनुरुद्धो च आनन्दो च भगु च किमिलो च देवदत्तो च, उपालिकप्पकेन सत्तमा, यथा पुरे चतुरङ्गिनिया सेनाय उय्यानभूमिं निय्यन्ति, एवमेव चतुरङ्गिनिया सेनाय निय्यिंसु। ते दूरं गन्त्वा सेनं निवत्तापेत्वा परविसयं ओक्कमित्वा आभरणं ओमुञ्चित्वा उत्तरासङ्गेन भण्डिकं बन्धित्वा उपालिं कप्पकं एतदवोचुं – ‘‘हन्द, भणे उपालि, निवत्तस्सु; अलं ते एत्तकं जीविकाया’’ति। अथ खो उपालिस्स कप्पकस्स निवत्तन्तस्स एतदहोसि – ‘‘चण्डा खो साकिया; इमिना कुमारा निप्पातिताति घातापेय्युम्पि मम्। इमे हि नाम सक्यकुमारा अगारस्मा अनगारियं पब्बजिस्सन्ति। किमङ्ग [किमङ्ग (सी॰)] पनाह’’न्ति। भण्डिकं मुञ्चित्वा तं भण्डं रुक्खे आलग्गेत्वा ‘यो पस्सति, दिन्नंयेव हरतू’ति वत्वा येन ते सक्यकुमारा तेनुपसङ्कमि। अद्दसासुं खो ते सक्यकुमारा उपालिं कप्पकं दूरतोव आगच्छन्तम्। दिस्वान उपालिं कप्पकं एतदवोचुं – ‘‘किस्स, भणे उपालि, निवत्तेसी’’ति? ‘‘इध मे, अय्यपुत्ता, निवत्तन्तस्स एतदहोसि – ‘चण्डा खो साकिया; इमिना कुमारा निप्पातिताति घातापेय्युम्पि मम्। इमे हि नाम सक्यकुमारा अगारस्मा अनगारियं पब्बजिस्सन्ति। किमङ्ग पनाह’न्ति। सो खो अहं, अय्यपुत्ता, भण्डिकं मुञ्चित्वा तं भण्डं रुक्खे आलग्गेत्वा ‘यो पस्सति, दिन्नञ्ञेव हरतू’ति वत्वा ततोम्हि पटिनिवत्तो’’ति। ‘‘सुट्ठु, भणे उपालि, अकासि यम्पि न निवत्तो [यं निवत्तो (सी॰), यं पन निवत्तो (स्या॰)]। चण्डा खो साकिया; इमिना कुमारा निप्पातिताति घातापेय्युम्पि त’’न्ति।&lt;br&gt;&#xA;अथ खो सक्यकुमारा उपालिं कप्पकं आदाय येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा एकमन्तं निसीदिंसु। एकमन्तं निसिन्ना खो ते सक्यकुमारा भगवन्तं एतदवोचुं – ‘‘मयं, भन्ते, साकिया नाम मानस्सिनो। अयं , भन्ते, उपालि कप्पको अम्हाकं दीघरत्तं परिचारको। इमं भगवा पठमं पब्बाजेतु। इमस्स मयं अभिवादनपच्चुट्ठानअञ्जलिकम्मसामीचिकम्मं करिस्साम। एवं अम्हाकं साकियानं साकियमानो निम्मानायिस्सती’’ति [निम्मादयिस्सतीति (सी॰), निम्मानियिस्सतीति (स्या॰)]।&lt;br&gt;&#xA;अथ खो भगवा उपालिं कप्पकं पठमं पब्बाजेसि, पच्छा ते सक्यकुमारे। अथ खो आयस्मा भद्दियो तेनेव अन्तरवस्सेन तिस्सो विज्जा सच्छाकासि। आयस्मा अनुरुद्धो दिब्बचक्खुं उप्पादेसि। आयस्मा आनन्दो सोतापत्तिफलं सच्छाकासि। देवदत्तो पोथुज्जनिकं इद्धिं अभिनिप्फादेसि।&lt;br&gt;&#xA;३३२. तेन खो पन समयेन आयस्मा भद्दियो अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेसि – ‘‘अहो सुखं, अहो सुख’’न्ति। अथ खो सम्बहुला भिक्खू येन भगवा तेनुपसङ्कमिंसु, उपसङ्कमित्वा भगवन्तं अभिवादेत्वा एकमन्तं निसीदिंसु। एकमन्तं निसिन्ना खो ते भिक्खू भगवन्तं एतदवोचुं – ‘‘आयस्मा, भन्ते, भद्दियो अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेसि – ‘अहो सुखं, अहो सुख’न्ति। निस्संसयं खो, भन्ते, आयस्मा भद्दियो अनभिरतोव ब्रह्मचरियं चरति। तंयेव वा पुरिमं रज्जसुखं समनुस्सरन्तो अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेसि – ‘अहो सुखं, अहो सुख’’’न्ति।&lt;br&gt;&#xA;अथ खो भगवा अञ्ञतरं भिक्खुं आमन्तेसि – ‘‘एहि त्वं, भिक्खु, मम वचनेन भद्दियं भिक्खुं आमन्तेहि – ‘सत्था तं, आवुसो भद्दिय, आमन्तेती’’’ति । ‘‘एवं भन्ते’’ति खो सो भिक्खु भगवतो पटिस्सुत्वा येनायस्मा भद्दियो तेनुपसङ्कमि, उपसङ्कमित्वा आयस्मन्तं भद्दियं एतदवोच – ‘‘सत्था तं, आवुसो भद्दिय, आमन्तेती’’ति। ‘‘एवमावुसो’’ति खो आयस्मा भद्दियो तस्स भिक्खुनो पटिस्सुत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नं खो आयस्मन्तं भद्दियं भगवा एतदवोच – ‘‘सच्चं किर त्वं, भद्दिय, अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेसि – ‘अहो सुखं, अहो सुख’’’न्ति? ‘‘एवं भन्ते’’ति। ‘‘किं पन त्वं, भद्दिय, अत्थवसं सम्पस्समानो अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेसि – ‘अहो सुखं अहो सुख’’’न्ति? ‘‘पुब्बे मे, भन्ते, रञ्ञो सतोपि अन्तोपि अन्तेपुरे रक्खा सुसंविहिता होति, बहिपि अन्तेपुरे रक्खा सुसंविहिता होति, अन्तोपि नगरे रक्खा सुसंविहिता होति, बहिपि नगरे रक्खा सुसंविहिता होति, अन्तोपि जनपदे रक्खा सुसंविहिता होति, बहिपि जनपदे रक्खा सुसंविहिता होति। सो खो अहं, भन्ते, एवं रक्खितोपि गोपितोपि सन्तो भीतो उब्बिग्गो उस्सङ्की उत्रस्तो विहरामि। एतरहि खो पन अहं एको, भन्ते, अरञ्ञगतोपि रुक्खमूलगतोपि सुञ्ञागारगतोपि अभीतो अनुब्बिग्गो अनुस्सङ्की अनुत्रस्तो अप्पोस्सुक्को पन्नलोमो परदत्तवुत्तो मिगभूतेन चेतसा विहरामीति। इमं खो अहं, भन्ते, अत्थवसं सम्पस्समानो अरञ्ञगतोपि रुक्खमूलगतोपि सुञ्ञागारगतोपि अभिक्खणं उदानं उदानेमि – ‘अहो सुखं, अहो सुख’’’न्ति। अथ खो भगवा एतमत्थं विदित्वा तायं वेलायं इमं उदानं उदानेसि –&lt;br&gt;&#xA;[उदा॰ २०] ‘‘यस्सन्तरतो न सन्ति कोपा, इति भवाभवतञ्च वीतिवत्तो।&lt;br&gt;&#xA;तं विगतभयं सुखिं असोकं, देवा नानुभवन्ति दस्सनाया’’ति॥&lt;/p&gt;</description>
    </item>
    <item>
      <title>०८. वत्तक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/08_vattakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/08_vattakkhandhakam/</guid>
      <description>&lt;p&gt;८. वत्तक्खन्धकम्&lt;/p&gt;&#xA;&lt;h2 id=&#34;१-आगनतकवततकथ&#34;&gt;१. आगन्तुकवत्तकथा&lt;/h2&gt;&#xA;&lt;p&gt;३५६. तेन समयेन बुद्धो भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन आगन्तुका भिक्खू सउपाहनापि आरामं पविसन्ति, छत्तपग्गहितापि आरामं पविसन्ति, ओगुण्ठितापि आरामं पविसन्ति, सीसेपि चीवरं करित्वा आरामं पविसन्ति, पानीयेनपि पादे धोवन्ति, वुड्ढतरेपि आवासिके भिक्खू न अभिवादेन्ति, नपि सेनासनं पुच्छन्ति। अञ्ञतरोपि आगन्तुको भिक्खु अनज्झावुट्ठं विहारं घटिकं उग्घाटेत्वा कवाटं पणामेत्वा सहसा पाविसि। तस्स उपरिपिट्ठितो [उपरिपिट्ठतो (?)] अहि खन्धे पपति। सो भीतो विस्सरमकासि। भिक्खू उपधावित्वा तं भिक्खुं एतदवोचुं – ‘‘किस्स त्वं, आवुसो, विस्सरमकासी’’ति? अथ खो सो भिक्खु भिक्खूनं एतमत्थं आरोचेसि। ये ते भिक्खू अप्पिच्छा…पे॰… ते उज्झायन्ति खिय्यन्ति विपाचेन्ति – ‘‘कथञ्हि नाम आगन्तुका भिक्खू सउपाहनापि आरामं पविसिस्सन्ति, छत्तपग्गहितापि आरामं पविसिस्सन्ति, ओगुण्ठितापि आरामं पविसिस्सन्ति, सीसेपि चीवरं करित्वा आरामं पविसिस्सन्ति, पानीयेनपि पादे धोविस्सन्ति, वुड्ढतरेपि आवासिके भिक्खू न अभिवादेस्सन्ति, नपि सेनासनं पुच्छिस्सन्ती’’ति! अथ खो ते भिक्खू भगवतो एतमत्थं आरोचेसुं…पे॰… ‘‘सच्चं किर, भिक्खवे, ‘‘आगन्तुका भिक्खू सउपाहनापि आरामं पविसन्ति, छत्तपग्गहितापि आरामं पविसन्ति, ओगुण्ठितापि आरामं पविसन्ति, सीसेपि चीवरं करित्वा आरामं पविसन्ति, पानीयेनिपि पादे धोवन्ति, वुड्ढतरेपि आवासिके भिक्खू न अभिवादेन्ति, नपि सेनासनं पुच्छन्तीति। सच्चं भगवाति। विगरहि बुद्धो भगवा…पे॰… कथञ्हि नाम भिक्खवे आगन्तुका भिक्खू सउपाहनापि आरामं पविसिस्सन्ति, छत्तपग्गहितापि आरामं पविसिस्सन्ति, ओगुण्ठितापि आरामं पविसिस्सन्ति, सीसेपि चीवरं करित्वा आरामं पविसिस्सन्ति, पानीयेनपि पादे धोविस्सन्ति, वुड्ढतरेपि आवासिके भिक्खू न अभिवादेस्सन्ति, नपि सेनासनं पुच्छिस्सन्ति, नेतं भिक्खवे अप्पसन्नानं वा पसादाय…पे॰… विगरहित्वा…पे॰… धम्मिं कथं कत्वा भिक्खू आमन्तेसि –&lt;br&gt;&#xA;३५७. ‘‘तेन हि, भिक्खवे, आगन्तुकानं भिक्खूनं वत्तं पञ्ञपेस्सामि यथा आगन्तुकेहि भिक्खूहि सम्मा वत्तितब्बम्। आगन्तुकेन, भिक्खवे, भिक्खुना ‘इदानि आरामं पविसिस्सामी’ति उपाहना ओमुञ्चित्वा नीचं कत्वा पप्फोटेत्वा गहेत्वा छत्तं अपनामेत्वा सीसं विवरित्वा सीसे चीवरं [विवरित्वा चीवरं (क॰)] खन्धे कत्वा साधुकं अतरमानेन आरामो पविसितब्बो। आरामं पविसन्तेन सल्लक्खेतब्बं – ‘कत्थ आवासिका भिक्खू पटिक्कमन्ती’ति? यत्थ आवासिका भिक्खू पटिक्कमन्ति – उपट्ठानसालाय वा मण्डपे वा रुक्खमूले वा – तत्थ गन्त्वा एकमन्तं पत्तो निक्खिपितब्बो; एकमन्तं चीवरं निक्खिपितब्बं; पतिरूपं आसनं गहेत्वा निसीदितब्बं; पानीयं पुच्छितब्बं, परिभोजनीयं पुच्छितब्बं – ‘कतमं पानीयं, कतमं परिभोजनीय’न्ति? सचे पानीयेन अत्थो होति, पानीयं गहेत्वा पातब्बम्। सचे परिभोजनीयेन अत्थो होति, परिभोजनीयं गहेत्वा पादा धोवितब्बा। पादे धोवन्तेन एकेन हत्थेन उदकं आसिञ्चितब्बं, एकेन हत्थेन पादा धोवितब्बा। तेनेव उदकं आसिञ्चितब्बं [येन हत्थेन उदकं आसिञ्चितब्बं (स्या॰)] न तेनेव हत्थेन पादा धोवितब्बा। उपाहनपुञ्छनचोळकं पुच्छित्वा उपाहना पुञ्छितब्बा। उपाहना पुञ्छन्तेन पठमं सुक्खेन चोळकेन पुञ्छितब्बा, पच्छा अल्लेन। उपाहनापुञ्छनचोळकं धोवित्वा [पीळेत्वा (स्या॰)] एकमन्तं विस्सज्जेतब्बम्।&lt;br&gt;&#xA;‘‘सचे आवासिको भिक्खु वुड्ढो होति, अभिवादेतब्बो। सचे नवको होति, अभिवादापेतब्बो। सेनासनं पुच्छितब्बं – ‘कतमं मे सेनासनं पापुणाती’ति? अज्झावुट्ठं वा अनज्झावुट्ठं वा पुच्छितब्बं, गोचरो पुच्छितब्बो, अगोचरो पुच्छितब्बो, सेक्खसम्मतानि [सेखसम्मतानि (क॰)] कुलानि पुच्छितब्बानि , वच्चट्ठानं पुच्छितब्बं, पस्सावट्ठानं पुच्छितब्बं, पानीयं पुच्छितब्बं, परिभोजनीयं पुच्छितब्बं, कत्तरदण्डो पुच्छितब्बो, सङ्घस्स कतिकसण्ठानं पुच्छितब्बं – ‘कं कालं पविसितब्बं, कं कालं निक्खमितब्ब’न्ति? सचे विहारो अनज्झावुट्ठो होति, कवाटं आकोटेत्वा मुहुत्तं आगमेत्वा घटिकं उग्घाटेत्वा कवाटं पणामेत्वा बहि ठितेन निल्लोकेतब्बो।&lt;br&gt;&#xA;‘‘सचे विहारो उक्लापो होति, मञ्चे वा मञ्चो आरोपितो होति, पीठे वा पीठं आरोपितं होति, सेनासनं उपरि पुञ्जीकतं [पुञ्जकितं (क॰)] होति, सचे उस्सहति, सोधेतब्बो। [महाव॰ ६६-६७ (थोकं विसदिसं)] विहारं सोधेन्तेन पठमं भूमत्थरणं नीहरित्वा एकमन्तं निक्खिपितब्बं; मञ्चपटिपादका नीहरित्वा एकमन्तं निक्खिपितब्बा; भिसिबिब्बोहनं नीहरित्वा एकमन्तं निक्खिपितब्बं; निसीदनपच्चत्थरणं नीहरित्वा एकमन्तं निक्खिपितब्बं; मञ्चो नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बो; पीठं नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, नीहरित्वा एकमन्तं निक्खिपितब्बं; खेळमल्लको नीहरित्वा एकमन्तं निक्खिपितब्बो; अपस्सेनफलकं नीहरित्वा एकमन्तं निक्खिपितब्बम्। सचे विहारे सन्तानकं होति, उल्लोका पठमं ओहारेतब्बं, आलोकसन्धिकण्णभागा पमज्जितब्बा। सचे गेरुकपरिकम्मकता भित्ति कण्णकिता होति, चोळकं तेमेत्वा पीळेत्वा पमज्जितब्बा। सचे काळवण्णकता भूमि कण्णकिता होति, चोळकं तेमेत्वा पीळेत्वा पमज्जितब्बा। सचे अकता होति भूमि, उदकेन परिप्फोसित्वा सम्मज्जितब्बा – मा विहारो रजेन उहञ्ञीति [ऊहञ्ञीति (सी॰ स्या॰)]। सङ्कारं विचिनित्वा एकमन्तं छड्डेतब्बम्।&lt;br&gt;&#xA;‘‘भूमत्थरणं ओतापेत्वा सोधेत्वा पप्फोटेत्वा अतिहरित्वा यथाठाने [यथापञ्ञत्तं (सी॰ स्या॰), यथाभागं (क॰)] पञ्ञपेतब्बम्। मञ्चपटिपादका ओतापेत्वा पमज्जित्वा अतिहरित्वा यथाठाने [यथाभागं (स्या॰ क॰)] ठपेतब्बा। मञ्चो ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथाठाने [यथाभागं (स्या॰ क॰)] पञ्ञपेतब्बो। पीठं ओतापेत्वा सोधेत्वा पप्फोटेत्वा नीचं कत्वा साधुकं अप्पटिघंसन्तेन, असङ्घट्टेन्तेन कवाटपिट्ठं, अतिहरित्वा यथाठाने [यथाभागं (स्या॰ क॰)] पञ्ञपेतब्बम्। भिसिबिब्बोहनं ओतापेत्वा सोधेत्वा पप्फोटेत्वा अतिहरित्वा यथाभागं पञ्ञपेतब्बम्। निसीदनपच्चत्थरणं ओतापेत्वा सोधेत्वा पप्फोटेत्वा अतिहरित्वा यथाभागं पञ्ञपेतब्बम्। खेळमल्लको ओतापेत्वा पमज्जित्वा अतिहरित्वा यथाभागं ठपेतब्बो। अपस्सेनफलकं ओतापेत्वा पमज्जित्वा अतिहरित्वा यथाभागं ठपेतब्बम्। पत्तचीवरं निक्खिपितब्बम्। पत्तं निक्खिपन्तेन एकेन हत्थेन पत्तं गहेत्वा एकेन हत्थेन हेट्ठामञ्चं वा हेट्ठापीठं वा परामसित्वा पत्तो निक्खिपितब्बो। न च अनन्तरहिताय भूमिया पत्तो निक्खिपितब्बो। चीवरं निक्खिपन्तेन एकेन हत्थेन चीवरं गहेत्वा एकेन हत्थेन चीवरवंसं वा चीवररज्जुं वा पमज्जित्वा पारतो अन्तं ओरतो भोगं कत्वा चीवरं निक्खिपितब्बम्।&lt;br&gt;&#xA;‘‘सचे पुरत्थिमा सरजा वाता वायन्ति, पुरत्थिमा वातपाना थकेतब्बा। सचे पच्छिमा सरजा वाता वायन्ति, पच्छिमा वातपाना थकेतब्बा। सचे उत्तरा सरजा वाता वायन्ति, उत्तरा वातपाना थकेतब्बा। सचे दक्खिणा सरजा वाता वायन्ति, दक्खिणा वातपाना थकेतब्बा । सचे सीतकालो होति, दिवा वातपाना विवरितब्बा, रत्तिं थकेतब्बा। सचे उण्हकालो होति, दिवा वातपाना थकेतब्बा, रत्तिं विवरितब्बा।&lt;br&gt;&#xA;‘‘सचे परिवेणं उक्लापं होति, परिवेणं सम्मज्जितब्बम्। सचे कोट्ठको उक्लापो होति, कोट्ठको सम्मज्जितब्बो। सचे उपट्ठानसाला उक्लापा होति, उपट्ठानसाला सम्मज्जितब्बा। सचे अग्गिसाला उक्लापा होति, अग्गिसाला सम्मज्जितब्बा। सचे वच्चकुटि उक्लापा होति, वच्चकुटि सम्मज्जितब्बा। सचे पानीयं न होति, पानीयं उपट्ठापेतब्बम्। सचे परिभोजनीयं न होति, परिभोजनीयं उपट्ठापेतब्बम्। सचे आचमनकुम्भिया उदकं न होति, आचमनकुम्भिया उदकं आसिञ्चितब्बम्। इदं खो, भिक्खवे, आगन्तुकानं भिक्खूनं वत्तं यथा आगन्तुकेहि भिक्खूहि सम्मा वत्तितब्ब’’न्ति।&lt;/p&gt;</description>
    </item>
    <item>
      <title>०९. पातिमोक्खट्ठपनक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/09_pAtimokkhaTThapanakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/09_pAtimokkhaTThapanakkhandhakam/</guid>
      <description>&lt;p&gt;९. पातिमोक्खट्ठपनक्खन्धकम्&lt;/p&gt;&#xA;&lt;h2 id=&#34;१-पतमकखददसयचन&#34;&gt;१. पातिमोक्खुद्देसयाचना&lt;/h2&gt;&#xA;&lt;p&gt;३८३. [उदा॰ ४५; अ॰ नि॰ ८.२०] तेन समयेन बुद्धो भगवा सावत्थियं विहरति पुब्बारामे मिगारमातु पासादे। तेन खो पन समयेन भगवा तदहुपोसथे भिक्खुसङ्घपरिवुतो निसिन्नो होति। अथ खो आयस्मा आनन्दो अभिक्कन्ताय रत्तिया निक्खन्ते पठमे यामे उट्ठायासना एकंसं उत्तरासङ्गं करित्वा येन भगवा तेनञ्जलिं पणामेत्वा भगवन्तं एतदवोच – ‘‘अभिक्कन्ता, भन्ते, रत्ति, निक्खन्तो पठमो यामो, चिरनिसिन्नो भिक्खुसङ्घो। उद्दिसतु, भन्ते, भगवा भिक्खूनं पातिमोक्ख’’न्ति। एवं वुत्ते भगवा तुण्ही अहोसि। दुतियम्पि खो आयस्मा आनन्दो अभिक्कन्ताय रत्तिया निक्खन्ते मज्झिमे यामे उट्ठायासना एकंसं उत्तरासङ्गं करित्वा येन भगवा तेनञ्जलिं पणामेत्वा भगवन्तं एतदवोच – ‘‘अभिक्कन्ता, भन्ते, रत्ति, निक्खन्तो मज्झिमो यामो, चिरनिसिन्नो भिक्खुसङ्घो। उद्दिसतु, भन्ते, भगवा भिक्खूनं पातिमोक्ख’’न्ति। दुतियम्पि खो भगवा तुण्ही अहोसि। ततियम्पि खो आयस्मा आनन्दो अभिक्कन्ताय रत्तिया निक्खन्ते पच्छिमे यामे उद्धस्ते अरुणे नन्दिमुखिया रत्तिया उट्ठायासना एकंसं उत्तरासङ्गं करित्वा येन भगवा तेनञ्जलिं पणामेत्वा भगवन्तं एतदवोच – ‘‘अभिक्कन्ता , भन्ते, रत्ति, निक्खन्तो पच्छिमो यामो, उद्धस्तं अरुणं नन्दिमुखि रत्ति, चिरनिसिन्नो भिक्खुसङ्घो। उद्दिसतु, भन्ते, भगवा भिक्खूनं पातिमोक्ख’’न्ति। ‘‘अपरिसुद्धा, आनन्द, परिसा’’ति।&lt;br&gt;&#xA;अथ खो आयस्मतो महामोग्गल्लानस्स एतदहोसि – ‘‘कं नु खो भगवा पुग्गलं सन्धाय एवमाह – ‘अपरिसुद्धा, आनन्द, परिसा’’’ति? अथ खो आयस्मा महामोग्गल्लानो सब्बावन्तं भिक्खुसङ्घं चेतसा चेतो परिच्च मनसाकासि। अद्दसा खो आयस्मा महामोग्गल्लानो तं पुग्गलं दुस्सीलं पापधम्मं असुचिसङ्कस्सरसमाचारं पटिच्छन्नकम्मन्तं अस्समणं समणपटिञ्ञं अब्रह्मचारिं ब्रह्मचारिपटिञ्ञं अन्तोपूतिं अवस्सुतं कसम्बुजातं [कसम्बुकजातं (क॰)] मज्झे भिक्खुसङ्घस्स निसिन्नम्। दिस्वान येन सो पुग्गलो तेनुपसङ्कमि , उपसङ्कमित्वा तं पुग्गलं एतदवोच – ‘‘उट्ठेहि, आवुसो, दिट्ठोसि भगवता; नत्थि ते भिक्खूहि सद्धिं संवासो’’ति। एवं वुत्ते सो पुग्गलो तुण्ही अहोसि। दुतियम्पि खो आयस्मा महामोग्गल्लानो तं पुग्गलं एतदवोच – ‘‘उट्ठेहि, आवुसो, दिट्ठोसि भगवता; नत्थि ते भिक्खूहि सद्धिं संवासो’’ति। दुतियम्पि खो सो पुग्गलो तुण्ही अहोसि। ततियम्पि खो आयस्मा महामोग्गल्लानो तं पुग्गलं एतदवोच – ‘‘उट्ठेहि, आवुसो, दिट्ठोसि भगवता; नत्थि ते भिक्खूहि सद्धिं संवासो’’ति। ततियम्पि खो सो पुग्गलो तुण्ही अहोसि। अथ खो आयस्मा महामोग्गल्लानो तं पुग्गलं बाहायं गहेत्वा बहिद्वारकोट्ठका निक्खामेत्वा सूचिघटिकं दत्वा येन भगवा तेनुपसङ्कमि, उपसङ्कमित्वा भगवन्तं एतदवोच – ‘‘निक्खामितो सो, भन्ते, पुग्गलो मया; सुद्धा परिसा; उद्दिसतु, भन्ते, भगवा भिक्खूनं पातिमोक्ख’’न्ति।&lt;br&gt;&#xA;‘‘अच्छरियं, मोग्गल्लान, अब्भुतं, मोग्गल्लान, याव बाहागहणापि नाम सो मोघपुरिसो आगमेस्सती’’ति! अथ खो भगवा भिक्खू आमन्तेसि –&lt;/p&gt;</description>
    </item>
    <item>
      <title>१०. भिक्खुनिक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/10_bhikkhunikkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/10_bhikkhunikkhandhakam/</guid>
      <description>&lt;p&gt;१०. भिक्खुनिक्खन्धकम्&lt;/p&gt;&#xA;&lt;h2 id=&#34;१-पठमभणवर&#34;&gt;१. पठमभाणवारो&lt;/h2&gt;&#xA;&lt;h2 id=&#34;महपजपतगतमवतथ&#34;&gt;महापजापतिगोतमीवत्थु&lt;/h2&gt;&#xA;&lt;p&gt;४०२. [अ॰ नि॰ ८.५१ इदं वत्थु आगतं] तेन समयेन बुद्धो भगवा सक्केसु विहरति कपिलवत्थुस्मिं निग्रोधारामे। अथ खो महापजापति [महापजापती (सी॰ स्या॰)] गोतमी येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं अट्ठासि। एकमन्तं ठिता खो महापजापति गोतमी भगवन्तं एतदवोच – ‘‘साधु, भन्ते, लभेय्य मातुगामो तथागतप्पवेदिते धम्मविनये अगारस्मा अनगारियं पब्बज्ज’’न्ति। ‘‘अलं, गोतमि, मा ते रुच्चि मातुगामस्स तथागतप्पवेदिते धम्मविनये अगारस्मा अनगारियं पब्बज्जा’’ति। दुतियम्पि खो…पे॰… ततियम्पि खो महपजापति गोतमी भगवन्तं एतदवोच – ‘‘साधु, भन्ते, लभेय्य मातुगामो तथागतप्पवेदिते धम्मविनये अगारस्मा अनगारियं पब्बज्ज’’न्ति। ‘‘अलं, गोतमि, मा ते रुच्चि मातुगामस्स तथागतप्पवेदिते धम्मविनये अगारस्मा अनगारियं पब्बज्जा’’ति। अथ खो महापजापति गोतमी – न भगवा अनुजानाति मातुगामस्स तथागतप्पवेदिते धम्मविनये अगारस्मा अनगारियं पब्बज्जन्ति – दुक्खी दुम्मना अस्सुमुखी रुदमाना भगवन्तं अभिवादेत्वा पदक्खिणं कत्वा पक्कामि।&lt;br&gt;&#xA;अथ खो भगवा कपिलवत्थुस्मिं यथाभिरन्तं विहरित्वा येन वेसाली तेन चारिकं पक्कामि। अनुपुब्बेन चारिकं चरमानो येन वेसाली तदवसरि। तत्र सुदं भगवा वेसालियं विहरति महावने कूटागारसालायम्। अथ खो महापजापति गोतमी केसे छेदापेत्वा कासायानि वत्थानि अच्छादेत्वा सम्बहुलाहि साकियानीहि सद्धिं येन वेसाली तेन पक्कामि। अनुपुब्बेन येन वेसाली महावनं कूटागारसाला तेनुपसङ्कमि। अथ खो महापजापति गोतमी सूनेहि पादेहि रजोकिण्णेन गत्तेन दुक्खी दुम्मना अस्सुमुखी रुदमाना बहिद्वारकोट्ठके अट्ठासि। अद्दसा खो आयस्मा आनन्दो महापजापतिं गोतमिं सूनेहि पादेहि रजोकिण्णेन गत्तेन दुक्खिं दुम्मनं अस्सुमुखिं रुदमानं बहिद्वारकोट्ठके ठितम्। दिस्वान महापजापतिं गोतमिं एतदवोच – ‘‘किस्स त्वं, गोतमि, सूनेहि पादेहि रजोकिण्णेन गत्तेन दुक्खी दुम्मना अस्सुमुखी रुदमाना बहिद्वारकोट्ठके ठिता’’ति? ‘‘तथा हि पन, भन्ते आनन्द, न भगवा अनुजानाति मातुगामस्स तथागतप्पवेदिते धम्मविनये अगारस्मा अनगारियं पब्बज्ज’’न्ति। ‘‘तेन हि त्वं, गोतमि, मुहुत्तं इधेव ताव होहि, यावाहं भगवन्तं याचामि मातुगामस्स तथागतप्पवेदिते धम्मविनये अगारस्मा अनगारियं पब्बज्ज’’न्ति।&lt;br&gt;&#xA;अथ खो आयस्मा आनन्दो येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो आयस्मा आनन्दो भगवन्तं एतदवोच – ‘‘एसा, भन्ते, महापजापति गोतमी सूनेहि पादेहि रजोकिण्णेन गत्तेन दुक्खी दुम्मना अस्सुमुखी रुदमाना बहिद्वारकोट्ठके ठिता – न भगवा अनुजानाति मातुगामस्स तथागतप्पवेदिते धम्मविनये अगारस्मा अनगारियं पब्बज्जन्ति। साधु, भन्ते, लभेय्य मातुगामो तथागतप्पवेदिते धम्मविनये अगारस्मा अनगारियं पब्बज्ज’’न्ति। ‘‘अलं, आनन्द, मा ते रुच्चि मातुगामस्स तथागतप्पवेदिते धम्मविनये अगारस्मा अनगारियं पब्बज्जा’’ति। दुतियम्पि खो…पे॰… ततियम्पि खो आयस्मा आनन्दो भगवन्तं एतदवोच – ‘‘साधु, भन्ते, लभेय्य मातुगामो तथागतप्पवेदिते धम्मविनये अगारस्मा अनगारियं पब्बज्ज’’न्ति। ‘‘अलं, आनन्द, मा ते रुच्चि मातुगामस्स तथागतप्पवेदिते धम्मविनये अगारस्मा अनगारियं पब्बज्जा’’ति।&lt;br&gt;&#xA;अथ खो आयस्मा आनन्दो [अ॰ नि॰ ८.५१ ‘‘अथ खो आयस्मतो आनन्दस्स एतदहोसी’’ति आगतं] – ‘‘न भगवा अनुजानाति मातुगामस्स तथागतप्पवेदिते धम्मविनये अगारस्मा अनगारियं पब्बज्जं; यंनूनाहं अञ्ञेनपि परियायेन भगवन्तं याचेय्यं मातुगामस्स तथागतप्पवेदिते धम्मविनये अगारस्मा अनगारियं पब्बज्ज’’न्ति। अथ खो आयस्मा आनन्दो भगवन्तं एतदवोच – ‘‘भब्बो नु खो, भन्ते, मातुगामो तथागतप्पवेदिते धम्मविनये अगारस्मा अनगारियं पब्बजित्वा सोतापत्तिफलं वा सकदागामिफलं [सकिदागामिफलं (स्या॰)] वा अनागामिफलं वा अरहत्तफलं वा सच्छिकातु’’न्ति? ‘‘भब्बो, आनन्द, मातुगामो तथागतप्पवेदिते धम्मविनये अगारस्मा अनगारियं पब्बजित्वा सोतापत्तिफलम्पि सकदागामिफलम्पि अनागामिफलम्पि अरहत्तफलम्पि सच्छिकातु’’न्ति। ‘‘सचे, भन्ते, भब्बो मातुगामो तथागतप्पवेदिते धम्मविनये अगारस्मा अनगारियं पब्बजित्वा सोतापत्तिफलम्पि सकदागामिफलम्पि अनागामिफलम्पि अरहत्तफलम्पि सच्छिकातुं; बहूपकारा, भन्ते, महापजापति गोतमी भगवतो मातुच्छा आपादिका , पोसिका, खीरस्स दायिका, भगवन्तं जनेत्तिया कालङ्कताय थञ्ञं पायेसि; साधु, भन्ते, लभेय्य मातुगामो तथागतप्पवेदिते धम्मविनये अगारस्मा अनगारियं पब्बज्ज’’न्ति।&lt;/p&gt;</description>
    </item>
    <item>
      <title>११. पञ्चसतिकक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/11_panchasatikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/11_panchasatikakkhandhakam/</guid>
      <description>&lt;p&gt;११. पञ्चसतिकक्खन्धकम्&lt;/p&gt;&#xA;&lt;h2 id=&#34;१-सङगतनदनम&#34;&gt;१. सङ्गीतिनिदानम्&lt;/h2&gt;&#xA;&lt;p&gt;४३७. अथ खो आयस्मा महाकस्सपो भिक्खू आमन्तेसि – ‘‘एकमिदाहं, आवुसो, समयं पावाय कुसिनारं अद्धानमग्गप्पटिपन्नो महता भिक्खुसङ्घेन सद्धिं पञ्चमत्तेहि भिक्खुसतेहि। अथ ख्वाहं, आवुसो, मग्गा ओक्कम्म अञ्ञतरस्मिं रुक्खमूले निसीदिम्।&lt;br&gt;&#xA;[दी॰ नि॰ २.२३१] ‘‘तेन खो पन समयेन अञ्ञतरो आजीवको कुसिनाराय मन्दारवपुप्फं गहेत्वा पावं अद्धानमग्गप्पटिपन्नो होति। अद्दसं खो अहं, आवुसो, तं आजीवकं दूरतोव आगच्छन्तम्। दिस्वान तं आजीवकं एतदवोचं – ‘अपावुसो, अम्हाकं सत्थारं जानासी’ति? ‘आमावुसो, जानामि। अज्ज सत्ताहपरिनिब्बुतो समणो गोतमो। ततो मे इदं मन्दारवपुप्फं गहित’न्ति। तत्रावुसो, ये ते भिक्खू अवीतरागा अप्पेकच्चे बाहा पग्गय्ह कन्दन्ति, छिन्नपातं पपतन्ति, आवट्टन्ति, विवट्टन्ति – अतिखिप्पं भगवा परिनिब्बुतो, अतिखिप्पं सुगतो परिनिब्बुतो, अतिखिप्पं चक्खुं लोके अन्तरहितन्ति। ये पन ते भिक्खू वीतरागा ते सता सम्पजाना अधिवासेन्ति – अनिच्चा सङ्खारा, तं कुतेत्थ लब्भाति।&lt;br&gt;&#xA;‘‘अथ ख्वाहं, आवुसो, ते भिक्खू एतदवोचं – ‘अलं, आवुसो, मा सोचित्थ; मा परिदेवित्थ। नन्वेतं, आवुसो, भगवता पटिकच्चेव अक्खातं – सब्बेहेव पियेहि मनापेहि नानाभावो विनाभावो अञ्ञथाभावो। तं कुतेत्थ आवुसो लब्भा, यं तं जातं भूतं सङ्खतं पलोकधम्मं, तं वत मा पलुज्जीति – नेतं ठानं विज्जती’ति।&lt;br&gt;&#xA;‘‘तेन खो पनावुसो, समयेन सुभद्दो नाम वुड्ढपब्बजितो तस्सं परिसायं निसिन्नो होति । अथ खो, आवुसो, सुभद्दो वुड्ढपब्बजितो ते भिक्खू एतदवोच – ‘अलं, आवुसो, मा सोचित्थ; मा परिदेवित्थ। सुमुत्ता मयं तेन महासमणेन ; उपद्दुता च मयं होम – इदं वो कप्पति, इदं वो न कप्पतीति। इदानि पन मयं यं इच्छिस्साम तं करिस्साम, यं न इच्छिस्साम न तं करिस्सामा’ति। हन्द मयं, आवुसो, धम्मञ्च विनयञ्च सङ्गायाम। पुरे अधम्मो दिप्पति [दिब्बति (क॰)], धम्मो पटिबाहिय्यति; पुरे अविनयो दिप्पति विनयो पटिबाहिय्यति; पुरे अधम्मवादिनो बलवन्तो होन्ति, धम्मवादिनो दुब्बला होन्ति; पुरे अविनयवादिनो बलवन्तो होन्ति, विनयवादिनो दुब्बला होन्ती’’ति।&lt;br&gt;&#xA;‘‘तेन हि, भन्ते, थेरो भिक्खू उच्चिनतू’’ति। अथ खो आयस्मा महाकस्सपो एकेनूनपञ्चअरहन्तसतानि उच्चिनि। भिक्खू आयस्मन्तं महाकस्सपं एतदवोचुं – ‘‘अयं, भन्ते, आयस्मा आनन्दो किञ्चापि सेक्खो, अभब्बो छन्दा दोसा मोहा भया अगतिं गन्तुम्। बहु च अनेन भगवतो सन्तिके धम्मो च विनयो च परियत्तो। तेन हि, भन्ते, थेरो आयस्मन्तम्पि आनन्दं उच्चिनतू’’ति । अथ खो आयस्मा महाकस्सपो आयस्मन्तम्पि आनन्दं उच्चिनि।&lt;br&gt;&#xA;अथ खो थेरानं भिक्खूनं एतदहोसि – ‘‘कत्थ नु खो मयं धम्मञ्च विनयञ्च सङ्गायेय्यामा’’ति? अथ खो थेरानं भिक्खूनं एतदहोसि – ‘‘राजगहं खो महागोचरं पहूतसेनासनं, यंनून मयं राजगहे वस्सं वसन्ता धम्मञ्च विनयञ्च सङ्गायेय्याम। न अञ्ञे भिक्खू राजगहे वस्सं उपगच्छेय्यु’’न्ति।&lt;br&gt;&#xA;अथ खो आयस्मा महाकस्सपो सङ्घं ञापेसि –&lt;br&gt;&#xA;४३८. ‘‘सुणातु मे, आवुसो, सङ्घो। यदि सङ्घस्स पत्तकल्लं, सङ्घो इमानि पञ्च भिक्खुसतानि सम्मन्नेय्य – राजगहे वस्सं वसन्तानि धम्मञ्च विनयञ्च सङ्गायितुं, न अञ्ञेहि भिक्खूहि राजगहे वस्सं वसितब्बन्ति। एसा ञत्ति।&lt;br&gt;&#xA;‘‘सुणातु मे, आवुसो, सङ्घो। इमानि पञ्च भिक्खुसतानि सम्मन्नति – राजगहे वस्सं वसन्तानि धम्मञ्च विनयञ्च सङ्गायितुं, न अञ्ञेहि भिक्खूहि राजगहे वस्सं वसितब्बन्ति। यस्सायस्मतो खमति इमेसं पञ्चन्नं भिक्खुसतानं सम्मुति – राजगहे वस्सं वसन्तानं धम्मञ्च विनयञ्च सङ्गायितुं, न अञ्ञेहि भिक्खूहि राजगहे वस्सं वसितब्बन्ति – सो तुण्हस्स; यस्स नक्खमति, सो भासेय्य।&lt;br&gt;&#xA;‘‘सम्मतानि सङ्घेन इमानि पञ्च भिक्खुसतानि राजगहे वस्सं वसन्तानि धम्मञ्च विनयञ्च सङ्गायितुं, न अञ्ञेहि भिक्खूहि राजगहे वस्सं वसितब्बन्ति। खमति सङ्घस्स, तस्मा तुण्ही, एवमेतं धारयामी’’ति।&lt;br&gt;&#xA;अथ खो थेरा भिक्खू राजगहं अगमंसु धम्मञ्च विनयञ्च सङ्गायितुम्। अथ खो थेरानं भिक्खूनं एतदहोसि – ‘‘भगवता खो, आवुसो, खण्डफुल्लप्पटिसङ्खरणं वण्णितम्। हन्द मयं, आवुसो, पठमं मासं खण्डफुल्लं पटिसङ्खरोम; मज्झिमं मासं सन्निपतित्वा धम्मञ्च विनयञ्च सङ्गायिस्सामा’’ति।&lt;br&gt;&#xA;अथ खो थेरा भिक्खू पठमं मासं खण्डफुल्लं पटिसङ्खरिंसु। अथ खो आयस्मा आनन्दो – स्वे सन्निपातो [सन्निपातोति (क॰)] न खो मेतं पतिरूपं, योहं सेक्खो समानो सन्निपातं गच्छेय्यन्ति – बहुदेव रत्तिं कायगताय सतिया वीतिनामेत्वा रत्तिया पच्चूससमयं ‘निपज्जिस्सामी’ति कायं आवज्जेसि। अप्पत्तञ्च सीसं बिब्बोहनं, भूमितो च पादा मुत्ता। एतस्मिं अन्तरे अनुपादाय आसवेहि चित्तं विमुच्चि।&lt;br&gt;&#xA;४३९. अथ खो आयस्मा आनन्दो अरहा समानो सन्निपातं अगमासि। अथ खो आयस्मा महाकस्सपो सङ्घं ञापेसि –&lt;br&gt;&#xA;‘‘सुणातु मे, आवुसो, सङ्घो। यदि सङ्घस्स पत्तकल्लं, अहं उपालिं विनयं पुच्छेय्य’’न्ति।&lt;br&gt;&#xA;आयस्मा उपालि सङ्घं ञापेसि –&lt;br&gt;&#xA;‘‘सुणातु मे, भन्ते, सङ्घो। यदि सङ्घस्स पत्तकल्लं, अहं आयस्मता महाकस्सपेन विनयं पुट्ठो विस्सज्जेय्य’’न्ति।&lt;br&gt;&#xA;अथ खो आयस्मा महाकस्सपो आयस्मन्तं उपालिं एतदवोच – ‘‘पठमं, आवुसो उपालि , पाराजिकं कत्थ पञ्ञत्त’’न्ति? ‘‘वेसालियं भन्ते’’ति। ‘‘कं आरब्भा’’ति? ‘‘सुदिन्नं कलन्दपुत्तं आरब्भा’’ति। ‘‘किस्मिं वत्थुस्मि’’न्ति? ‘‘मेथुनधम्मे’’ति। अथ खो आयस्मा महाकस्सपो आयस्मन्तं उपालिं पठमस्स पाराजिकस्स वत्थुम्पि पुच्छि, निदानम्पि पुच्छि, पुग्गलम्पि पुच्छि, पञ्ञत्तिम्पि पुच्छि, अनुपञ्ञत्तिम्पि पुच्छि, आपत्तिम्पि पुच्छि, अनापत्तिम्पि पुच्छि। ‘‘दुतियं पनावुसो उपालि, पाराजिकं कत्थ पञ्ञत्त’’न्ति? ‘‘राजगहे भन्ते’’ति। ‘‘कं आरब्भा’’ति? ‘‘धनियं कुम्भकारपुत्तं आरब्भा’’ति। ‘‘किस्मिं वत्थुस्मि’’न्ति? ‘‘अदिन्नादाने’’ति। अथ खो आयस्मा महाकस्सपो आयस्मन्तं उपालिं दुतियस्स पाराजिकस्स वत्थुम्पि पुच्छि, निदानम्पि पुच्छि, पुग्गलम्पि पुच्छि, पञ्ञत्तिम्पि पुच्छि, अनुपञ्ञत्तिम्पि पुच्छि, आपत्तिम्पि पुच्छि, अनापत्तिम्पि पुच्छि। ‘‘ततियं पनावुसो उपालि, पाराजिकं कत्थ पञ्ञत्त’’न्ति? ‘‘वेसालियं भन्ते’’ति। ‘‘कं आरब्भा’’ति? ‘‘सम्बहुले भिक्खू आरब्भा’’ति। ‘‘किस्मिं वत्थुस्मि’’न्ति? ‘‘मनुस्सविग्गहे’’ति। अथ खो आयस्मा महाकस्सपो आयस्मन्तं उपालिं ततियस्स पाराजिकस्स वत्थुम्पि पुच्छि, निदानम्पि पुच्छि, पुग्गलम्पि पुच्छि, पञ्ञत्तिम्पि पुच्छि, अनुपञ्ञत्तिम्पि पुच्छि, आपत्तिम्पि पुच्छि, अनापत्तिम्पि पुच्छि। ‘‘चतुत्थं पनावुसो उपालि, पाराजिकं कत्थ पञ्ञत्त’’न्ति? ‘‘वेसालियं भन्ते’’ति। ‘‘कं आरब्भा’’ति? ‘‘वग्गुमुदातीरिये भिक्खू आरब्भा’’ति। ‘‘किस्मिं वत्थुस्मि’’न्ति? ‘‘उत्तरिमनुस्सधम्मे’’ति। अथ खो आयस्मा महाकस्सपो आयस्मन्तं उपालिं चतुत्थस्स पाराजिकस्स वत्थुम्पि पुच्छि, निदानम्पि पुच्छि, पुग्गलम्पि पुच्छि, पञ्ञत्तिम्पि पुच्छि, अनुपञ्ञत्तिम्पि पुच्छि, आपत्तिम्पि पुच्छि, अनापत्तिम्पि पुच्छि। एतेनेव उपायेन उभतोविभङ्गे पुच्छि। पुट्ठो पुट्ठो आयस्मा उपालि विस्सज्जेसि।&lt;br&gt;&#xA;४४०. अथ खो आयस्मा महाकस्सपो सङ्घं ञापेसि –&lt;br&gt;&#xA;‘‘सुणातु मे, आवुसो, सङ्घो। यदि सङ्घस्स पत्तकल्लं, अहं आनन्दं धम्मं पुच्छेय्य’’न्ति।&lt;br&gt;&#xA;आयस्मा आनन्दो सङ्घं ञापेसि –&lt;br&gt;&#xA;‘‘सुणातु मे, भन्ते, सङ्घो। यदि सङ्घस्स पत्तकल्लं, अहं आयस्मता महाकस्सपेन धम्मं पुट्ठो विस्सज्जेय्य’’न्ति।&lt;br&gt;&#xA;अथ खो आयस्मा महाकस्सपो आयस्मन्तं आनन्दं एतदवोच – ‘‘ब्रह्मजालं, आवुसो आनन्द, कत्थ भासित’’न्ति? ‘‘अन्तरा च, भन्ते, राजगहं अन्तरा च नाळन्दं राजागारके अम्बलट्ठिकाया’’ति। ‘‘कं आरब्भा’’ति? ‘‘सुप्पियञ्च परिब्बाजकं ब्रह्मदत्तञ्च माणव’’न्ति। अथ खो आयस्मा महाकस्सपो आयस्मन्तं आनन्दं ब्रह्मजालस्स निदानम्पि पुच्छि, पुग्गलम्पि पुच्छि। ‘‘सामञ्ञफलं पनावुसो आनन्द, कत्थ भासित’’न्ति? ‘‘राजगहे, भन्ते, जीवकम्बवने’’ति। ‘‘केन सद्धि’’न्ति? ‘‘अजातसत्तुना वेदेहिपुत्तेन सद्धि’’न्ति। अथ खो आयस्मा महाकस्सपो आयस्मन्तं आनन्दं सामञ्ञफलस्स निदानम्पि पुच्छि, पुग्गलम्पि पुच्छि। एतेनेव उपायेन पञ्चपि निकाये पुच्छि। पुट्ठो पुट्ठो आयस्मा आनन्दो विस्सज्जेसि।&lt;/p&gt;</description>
    </item>
    <item>
      <title>१२. सत्तसतिकक्खन्धकम्</title>
      <link>https://vishvAsa.github.io/pALi/01_mUlam/01_vinayapiTaka/04_chULavaggapALi/12_sattasatikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/01_mUlam/01_vinayapiTaka/04_chULavaggapALi/12_sattasatikakkhandhakam/</guid>
      <description>&lt;p&gt;१२. सत्तसतिकक्खन्धकम्&lt;/p&gt;&#xA;&lt;h2 id=&#34;१-पठमभणवर&#34;&gt;१. पठमभाणवारो&lt;/h2&gt;&#xA;&lt;p&gt;४४६. तेन खो पन समयेन वस्ससतपरिनिब्बुते भगवति वेसालिका वज्जिपुत्तका भिक्खू वेसालियं दस वत्थूनि दीपेन्ति – कप्पति सिङ्गिलोणकप्पो, कप्पति द्वङ्गुलकप्पो, कप्पति गामन्तरकप्पो, कप्पति आवासकप्पो, कप्पति अनुमतिकप्पो, कप्पति आचिण्णकप्पो, कप्पति अमथितकप्पो, कप्पति जळोगिं पातुं, कप्पति अदसकं निसीदनं, कप्पति जातरूपरजतन्ति।&lt;br&gt;&#xA;तेन खो पन समयेन आयस्मा यसो काकण्डकपुत्तो वज्जीसु चारिकं चरमानो येन वेसाली तदवसरि। तत्र सुदं आयस्मा यसो काकण्डकपुत्तो वेसालियं विहरति महावने कूटागारसालायम्। तेन खो पन समयेन वेसालिका वज्जिपुत्तका भिक्खू तदहुपोसथे कंसपातिं [कंसचाटिं (स्या॰)] उदकेन पूरेत्वा मज्झे भिक्खुसङ्घस्स ठपेत्वा आगतागते वेसालिके उपासके एवं वदन्ति – ‘‘देथावुसो, सङ्घस्स कहापणम्पि अड्ढम्पि पादम्पि मासकरूपम्पि। भविस्सति सङ्घस्स परिक्खारेन करणीय’’न्ति। एवं वुत्ते आयस्मा यसो काकण्डकपुत्तो वेसालिके उपासके एतदवोच – ‘‘मावुसो, अदत्थ सङ्घस्स कहापणम्पि अड्ढम्पि पादम्पि मासकरूपम्पि। न कप्पति समणानं सक्यपुत्तियानं जातरूपरजतं; न सादियन्ति समणा सक्यपुत्तिया जातरूपरजतं; न पटिग्गण्हन्ति समणा सक्यपुत्तिया जातरूपरजतं; निक्खित्तमणिसुवण्णा समणा सक्यपुत्तिया अपेतजातरूपरजता’’ति। एवम्पि खो वेसालिका उपासका आयस्मता यसेन काकण्डकपुत्तेन वुच्चमाना अदंसुयेव सङ्घस्स कहापणम्पि अड्ढम्पि पादम्पि मासकरूपम्पि।&lt;br&gt;&#xA;अथ खो वेसालिका वज्जिपुत्तका भिक्खू तस्सा रत्तिया अच्चयेन तं हिरञ्ञं भिक्खग्गेन [भिक्खुग्गेन (स्या॰)] पटिवीसं [पटिविंसं (सी॰), पटिविसं (स्या॰)] ठपेत्वा भाजेसुम्। अथ खो वेसालिका वज्जिपुत्तका भिक्खू आयस्मन्तं यसं काकण्डकपुत्तं एतदवोचुं – ‘‘एसो ते, आवुसो यस, हिरञ्ञस्स पटिवीसो’’ति। ‘‘नत्थि, मे आवुसो, हिरञ्ञस्स पटिवीसो, नाहं हिरञ्ञं सादियामी’’ति। अथ खो वेसालिका वज्जिपुत्तका भिक्खू – ‘‘अयं आवुसो यसो काकण्डकपुत्तो उपासके सद्धे पसन्ने अक्कोसति, परिभासति, अप्पसादं करोति; हन्दस्स मयं पटिसारणीयकम्मं करोमा’’ति ते। तस्स पटिसारणीयकम्मं अकंसु। अथ खो आयस्मा यसो काकण्डकपुत्तो वेसालिके वज्जिपुत्तके भिक्खू एतदवोच – ‘‘भगवता, आवुसो, पञ्ञत्तं – ‘पटिसारणीयकम्मकतस्स भिक्खुनो अनुदूतो दातब्बो’ति। देथ मे, आवुसो, अनुदूतं भिक्खु’’न्ति।&lt;br&gt;&#xA;अथ खो वेसालिका वज्जिपुत्तका भिक्खू एकं भिक्खुं सम्मन्नित्वा आयस्मतो यसस्स काकण्डकपुत्तस्स अनुदूतं अदंसु। अथ खो आयस्मा यसो काकण्डकपुत्तो अनुदूतेन भिक्खुना सद्धिं वेसालिं पविसित्वा वेसालिके उपासके एतदवोच – ‘‘अहं किरायस्मन्ते उपासके सद्धे पसन्ने अक्कोसामि, परिभासामि, अप्पसादं करोमि; योहं अधम्मं अधम्मोति वदामि, धम्मं धम्मोति वदामि, अविनयं अविनयोति वदामि, विनयं विनयोति वदामि।&lt;br&gt;&#xA;४४७. ‘‘एकमिदं, आवुसो, समयं भगवा सावत्थियं विहरति जेतवने अनाथपिण्डिकस्स आरामे। तत्र खो, आवुसो, भगवा भिक्खू आमन्तेसि – [अ॰ नि॰ ४.५०] ‘चत्तारोमे, भिक्खवे, चन्दिमसूरियानं उपक्किलेसा, येहि उपक्किलेसेहि उपक्किलिट्ठा चन्दिमसूरिया न तपन्ति, न भासन्ति, न विरोचन्ति। कतमे चत्तारो? अब्भं, भिक्खवे, चन्दिमसूरियानं उपक्किलेसो, येन उपक्किलेसेन उपक्किलिट्ठा चन्दिमसूरिया न तपन्ति, न भासन्ति न विरोचन्ति। महिका, भिक्खवे, चन्दिमसूरियानं उपक्किलेसो, येन उपक्किलेसेन उपक्किलिट्ठा चन्दिमसूरिया न तपन्ति, न भासन्ति, न विरोचन्ति, धूमरजो, भिक्खवे, चन्दिमसूरियानं उपक्किलेसो, येन उपक्किलेसेन उपक्किलिट्ठा चन्दिमसूरिया न तपन्ति, न भासन्ति, न विरोचन्ति। राहु, भिक्खवे, असुरिन्दो चन्दिमसूरियानं उपक्किलेसो, येन उपक्किलेसेन उपक्किलिट्ठा चन्दिमसूरिया न तपन्ति, न भासन्ति, न विरोचन्ति। इमे खो, भिक्खवे, चत्तारो चन्दिमसूरियानं उपक्किलेसा, येहि उपक्किलेसेहि उपक्किलिट्ठा चन्दिमसूरिया न तपन्ति, न भासन्ति, न विरोचन्ति। एवमेव खो, भिक्खवे, चत्तारोमे समणब्राह्मणानं उपक्किलेसा, येहि उपक्किलेसेहि उपक्किलिट्ठा एके समणब्राह्मणा न तपन्ति, न भासन्ति, न विरोचन्ति। कतमे चत्तारो? सन्ति, भिक्खवे, एके समणब्राह्मणा सुरं पिवन्ति, मेरयं पिवन्ति, सुरामेरयपाना अप्पटिविरता – अयं, भिक्खवे, पठमो समणब्राह्मणानं उपक्किलेसो, येन उपक्किलेसेन उपक्किलिट्ठा एके समणब्राह्मणा न तपन्ति, न भासन्ति, न विरोचन्ति। पुन चपरं, भिक्खवे, एके समणब्राह्मणा मेथुनं धम्मं पटिसेवन्ति, मेथुनधम्मा अप्पटिविरता – अयं, भिक्खवे, दुतियो समणब्राह्मणानं उपक्किलेसो, येन उपक्किलेसेन उपक्किलिट्ठा एके समणब्राह्मणा न तपन्ति, न भासन्ति, न विरोचन्ति। पुन चपरं, भिक्खवे, एके समणब्राह्मणा जातरूपरजतं सादियन्ति, जातरूपरजतप्पटिग्गहणा अप्पटिविरता – अयं, भिक्खवे, ततियो समणब्राह्मणानं उपक्किलेसो, येन उपक्किलेसेन उपक्किलिट्ठा एके समणब्राह्मणा न तपन्ति, न भासन्ति, न विरोचन्ति। पुन चपरं, भिक्खवे, एके समणब्राह्मणा मिच्छाजीवेन जीवितं कप्पेन्ति; मिच्छाजीवा अप्पटिविरता – अयं, भिक्खवे, चतुत्थो समणब्राह्मणानं उपक्किलेसो, येन उपक्किलेसेन उपक्किलिट्ठा एके समणब्राह्मणा न तपन्ति, न भासन्ति, न विरोचन्ति। इमे खो, भिक्खवे, चत्तारो समणब्राह्मणानं उपक्किलेसा, येहि उपक्किलेसेहि उपक्किलिट्ठा एके समणब्राह्मणा न तपन्ति, न भासन्ति , न विरोचन्ति’। ‘‘इदमवोचावुसो, भगवा। इदं वत्वान सुगतो अथापरं एतदवोच सत्था –&lt;br&gt;&#xA;‘‘रागदोसपरिक्लिट्ठा, एके समणब्राह्मणा।&lt;br&gt;&#xA;अविज्जानिवुटा [अविज्जानीवुता (स्या॰)] पोसा, पियरूपाभिनन्दिनो॥&lt;br&gt;&#xA;‘‘सुरं पिवन्ति मेरयं, पटिसेवन्ति मेथुनम्।&lt;br&gt;&#xA;रजतं जातरूपञ्च, सादियन्ति अविद्दसू॥&lt;br&gt;&#xA;‘‘मिच्छाजीवेन जीवन्ति, एके समणब्राह्मणा।&lt;br&gt;&#xA;एते उपक्किलेसा वुत्ता, बुद्धेनादिच्चबन्धुना॥&lt;br&gt;&#xA;‘‘येहि उपक्किलेसेहि उपक्किलिट्ठा, एके समणब्राह्मणा।&lt;br&gt;&#xA;न तपन्ति न भासन्ति, असुद्धा सरजा मगा॥&lt;br&gt;&#xA;‘‘अन्धकारेन ओनद्धा, तण्हादासा सनेत्तिका।&lt;br&gt;&#xA;वड्ढेन्ति कटसिं घोरं, आदियन्ति पुनब्भवन्ति॥&lt;br&gt;&#xA;‘‘एवंवादी किराहं आयस्मन्ते उपासके सद्धे पसन्ने अक्कोसामि, परिभासामि, अप्पसादं करोमि; योहं अधम्मं अधम्मोति वदामि, धम्मं धम्मोति वदामि, अविनयं अविनयोति वदामि, विनयं विनयोति वदामि।&lt;br&gt;&#xA;४४८. [सं॰ नि॰ ४.३६२ इदं वत्थु आगतं] ‘‘एकमिदं, आवुसो, समयं भगवा राजगहे विहरति वेळुवने कलन्दकनिवापे। तेन खो पन समयेन राजन्तेपुरे राजपरिसायं सन्निसिन्नानं सन्निपतितानं अयमन्तरकथा उदपादि – ‘कप्पति समणानं सक्यपुत्तियानं जातरूपरजतं; सादियन्ति समणा सक्यपुत्तिया जातरूपरजतं; पटिग्गण्हन्ति समणा सक्यपुत्तिया जातरूपरजत’न्ति। तेन खो पनावुसो समयेन, मणिचूळको गामणी तस्सं परिसायं निसिन्नो होति। अथ खो, आवुसो, मणिचूळको गामणी तं परिसं एतदवोच – ‘मा अय्या एवं अवचुत्थ। न कप्पति समणानं सक्यपुत्तियानं जातरूपरजतं; न सादियन्ति समणा सक्यपुत्तिया जातरूपरजतं; न पटिग्गण्हन्ति समणा सक्यपुत्तिया जातरूपरजतं; निक्खित्तमणिसुवण्णा समणा सक्यपुत्तिया अपेतजातरूपरजता’ति। असक्खि खो, आवुसो, मणिचूळको गामणी तं परिसं सञ्ञापेतुम्।&lt;br&gt;&#xA;‘‘अथ खो, आवुसो, मणिचूळको गामणी तं परिसं सञ्ञापेत्वा येन भगवा तेनुपसङ्कमि, उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्नो खो, आवुसो, मणिचूळको गामणी भगवन्तं एतदवोच – ‘इध, भन्ते, राजन्तेपुरे राजपरिसायं सन्निसिन्नानं सन्निपतितानं अयमन्तरकथा उदपादि – कप्पति समणानं सक्यपुत्तियानं जातरूपरजतं; सादियन्ति समणा सक्यपुत्तिया जातरूपरजतं; पटिग्गण्हन्ति समणा सक्यपुत्तिया जातरूपरजतन्ति। एवं वुत्ते अहं भन्ते, तं परिसं एतदवोचं – मा अय्या एवं अवचुत्थ। न कप्पति समणानं सक्यपुत्तियानं जातरूपरजतं; न सादियन्ति समणा सक्यपुत्तिया जातरूपरजतं ; न पटिग्गण्हन्ति समणा सक्यपुत्तिया जातरूपरजतं; निक्खित्तमणिसुवण्णा समणा सक्यपुत्तिया अपेतजातरूपरजताति। असक्खिं खो अहं, भन्ते, तं परिसं सञ्ञापेतुम्। कच्चाहं, भन्ते, एवं ब्याकरमानो वुत्तवादी चेव भगवतो होमि, न च भगवन्तं अभूतेन अब्भाचिक्खामि, धम्मस्स चानुधम्मं ब्याकरोमि, न च कोचि सहधम्मिको वादानुवादो गारय्हं ठानं आगच्छती’ति? ‘तग्घ त्वं, गामणि, एवं ब्याकरमानो वुत्तवादी चेव मे होसि; न च मं अभूतेन अब्भाचिक्खसि [पारा॰ ५८२], धम्मस्स चानुधम्मं ब्याकरोसि, न च कोचि सहधम्मिको वादानुवादो गारय्हं ठानं आगच्छति। न हि, गामणि, कप्पति समणानं सक्यपुत्तियानं जातरूपरजतं; न सादियन्ति समणा सक्यपुत्तिया जातरूपरजतं; न पटिग्गण्हन्ति समणा सक्यपुत्तिया जातरूपरजतं; निक्खित्तमणिसुवण्णा समणा सक्यपुत्तिया अपेतजातरूपरजता। यस्स खो, गामणि, जातरूपरजतं कप्पति, पञ्चपि तस्स कामगुणा कप्पन्ति। यस्स पञ्च कामगुणा कप्पन्ति एकंसेनेतं, गामणि, धारेय्यासि – अस्समणधम्मो असक्यपुत्तियधम्मोति। अपि चाहं, गामणि, एवं वदामि तिणं तिणत्थिकेन परियेसितब्बं; दारु दारुत्थिकेन परियेसितब्बं; सकटं सकटत्थिकेन परियेसितब्बं; पुरिसो पुरिसत्थिकेन परियेसितब्बो। न त्वेवाहं, गामणि, केनचि परियायेन जातरूपरजतं सादितब्बं परियेसितब्बन्ति वदामी’ति।&lt;br&gt;&#xA;‘‘एवंवादी किराहं आयस्मन्ते उपासके सद्धे पसन्ने अक्कोसामि, परिभासामि, अप्पसादं करोमि; योहं अधम्मं अधम्मोति वदामि, धम्मं धम्मोति वदामि, अविनयं अविनयोति वदामि, विनयं विनयोति वदामि।&lt;br&gt;&#xA;४४९. ‘‘एकमिदं, आवुसो, समयं भगवा राजगहे आयस्मन्तं उपनन्दं सक्यपुत्तं आरब्भ जातरूपरजतं पटिक्खिपि, सिक्खापदञ्च पञ्ञपेसि। एवंवादी किराहं आयस्मन्ते उपासके सद्धे पसन्ने अक्कोसामि, परिभासामि, अप्पसादं करोमि; योहं अधम्मं अधम्मोति वदामि, धम्मं धम्मोति वदामि, अविनयं अविनयोति वदामि, विनयं विनयोति वदामी’’ति।&lt;br&gt;&#xA;एवं वुत्ते वेसालिका उपासका आयस्मन्तं यसं काकण्डकपुत्तं एतदवोचुं – ‘‘एकोव भन्ते, अय्यो यसो काकण्डकपुत्तो समणो सक्यपुत्तियो। सब्बेविमे अस्समणा असक्यपुत्तिया। वसतु, भन्ते, अय्यो यसो काकण्डकपुत्तो वेसालियम्। मयं अय्यस्स यसस्स काकण्डकपुत्तस्स उस्सुक्कं करिस्साम चीवरपिण्डपातसेनासनगिलानप्पच्चयभेसज्जपरिक्खारान’’न्ति। अथ खो आयस्मा यसो काकण्डकपुत्तो वेसालिके उपासके सञ्ञापेत्वा अनुदूतेन भिक्खुना सद्धिं आरामं अगमासि।&lt;br&gt;&#xA;अथ खो वेसालिका वज्जिपुत्तका भिक्खू अनुदूतं भिक्खुं पुच्छिंसु – ‘‘खमापितावुसो, यसेन काकण्डकपुत्तेन वेसालिका उपासका’’ति ? ‘‘उपासकेहि पापिकं नो, आवुसो, कतम्। एकोव यसो काकण्डकपुत्तो समणो सक्यपुत्तियो कतो। सब्बेव मयं अस्समणा असक्यपुत्तिया कता’’ति। अथ खो वेसालिका वज्जिपुत्तका भिक्खू – ‘‘अयं, आवुसो, यसो काकण्डकपुत्तो अम्हेहि असम्मतो गिहीनं पकासेसि; हन्दस्स मयं उक्खेपनीयकम्मं करोमा’’ति। ते तस्स उक्खेपनीयकम्मं कत्तुकामा सन्निपतिंसु। अथ खो आयस्मा यसो काकण्डकपुत्तो वेहासं अब्भुग्गन्त्वा कोसम्बियं पच्चुट्ठासि।&lt;br&gt;&#xA;४५०. अथ खो आयस्मा यसो काकण्डकपुत्तो पावेय्यकानञ्च [पाठेय्यकानञ्च (स्या॰)] अवन्तिदक्खिणापथकानञ्च भिक्खूनं सन्तिके दूतं पाहेसि – ‘‘आगच्छन्तु आयस्मन्ता; इमं अधिकरणं आदियिस्साम। पुरे अधम्मो दिप्पति, धम्मो पटिबाहिय्यति; अविनयो दिप्पति, विनयो पटिबाहिय्यति; पुरे अधम्मवादिनो बलवन्तो होन्ति, धम्मवादिनो दुब्बला होन्ति; अविनयवादिनो बलवन्तो होन्ति, विनयवादिनो दुब्बला होन्ती’’ति।&lt;br&gt;&#xA;तेन खो पन समयेन आयस्मा सम्भूतो साणवासी अहोगङ्गे पब्बते पटिवसति। अथ खो आयस्मा यसो काकण्डकपुत्तो येन अहोगङ्गो पब्बतो, येनायस्मा सम्भूतो साणवासी तेनुपसङ्कमि, उपसङ्कमित्वा आयस्मन्तं सम्भूतं साणवासिं अभिवादेत्वा एकमन्तं निसीदि। एकमन्तं निसिन्नो खो आयस्मा यसो काकण्डकपुत्तो आयस्मन्तं सम्भूतं साणवासिं एतदवोच – ‘‘इमे, भन्ते, वेसालिका वज्जिपुत्तका भिक्खू वेसालियं दस वत्थूनि दीपेन्ति – कप्पति सिङ्गिलोणकप्पो, कप्पति द्वङ्गुलकप्पो, कप्पति गामन्तरकप्पो, कप्पति आवासकप्पो, कप्पति अनुमतिकप्पो, कप्पति आचिण्णकप्पो, कप्पति अमथितकप्पो, कप्पति जळोगिं पातुं, कप्पति अदसकं निसीदनं, कप्पति जातरूपरजतन्ति। हन्द मयं, भन्ते, इमं अधिकरणं आदियिस्साम। पुरे अधम्मो दिप्पति, धम्मो पटिबाहिय्यति; अविनयो दिप्पति, विनयो पटिबाहिय्यति; पुरे अधम्मवादिनो बलवन्तो होन्ति, धम्मवादिनो दुब्बला होन्ति; अविनयवादिनो बलवन्तो होन्ति, विनयवादिनो दुब्बला होन्ती’’ति। ‘‘एवमावुसो’’ति खो आयस्मा सम्भूतो साणवासी आयस्मतो यसस्स काकण्डकपुत्तस्स पच्चस्सोसि। अथ खो सट्ठिमत्ता पावेय्यका भिक्खू – सब्बे आरञ्ञिका, सब्बे पिण्डपातिका, सब्बे पंसुकूलिका, सब्बे तेचीवरिका, सब्बेव अरहन्तो – अहोगङ्गे पब्बते सन्निपतिंसु। अट्ठासीतिमत्ता अवन्तिदक्खिणापथका भिक्खू – अप्पेकच्चे आरञ्ञिका, अप्पेकच्चे पिण्डपातिका, अप्पेकच्चे पंसुकूलिका, अप्पेकच्चे तेचीवरिका, सब्बेव अरहन्तो – अहोगङ्गे पब्बते सन्निपतिंसु। अथ खो थेरानं भिक्खूनं मन्तयमानानं एतदहोसि – ‘‘इदं खो अधिकरणं कक्खळञ्च, वाळञ्च; कं नु खो मयं पक्खं लभेय्याम, येन मयं इमस्मिं अधिकरणे बलवन्ततरा अस्सामा’’ति।&lt;br&gt;&#xA;४५१. तेन खो पन समयेन आयस्मा रेवतो सोरेय्ये पटिवसति – बहुस्सुतो आगतागमो धम्मधरो विनयधरो मातिकाधरो पण्डितो वियत्तो मेधावी लज्जी कुक्कुच्चको सिक्खाकामो। अथ खो थेरानं भिक्खूनं एतदहोसि – ‘‘अयं खो आयस्मा रेवतो सोरेय्ये पटिवसति – बहुस्सुतो आगतागमो धम्मधरो विनयधरो मातिकाधरो पण्डितो वियत्तो मेधावी लज्जी कुक्कुच्चको सिक्खाकामो। सचे मयं आयस्मन्तं रेवतं पक्खं लभिस्साम, एवं मयं इमस्मिं अधिकरणे बलवन्ततरा अस्सामा’’ति। अस्सोसि खो आयस्मा रेवतो – दिब्बाय सोतधातुया विसुद्धाय अतिक्कन्तमानुसिकाय – थेरानं भिक्खूनं मन्तयमानानम्। सुत्वानस्स एतदहोसि – ‘‘इदं खो अधिकरणं कक्खळञ्च वाळञ्च। न खो मेतं पतिरूपं योहं एवरूपे अधिकरणे ओसक्केय्यम्। इदानि च पन ते भिक्खू आगच्छिस्सन्ति। सोहं तेहि आकिण्णो न फासु गमिस्सामि। यंनूनाहं पटिकच्चेव गच्छेय्य’’न्ति। अथ खो आयस्मा रेवतो सोरेय्या सङ्कस्सं अगमासि।&lt;br&gt;&#xA;अथ खो थेरा भिक्खू सोरेय्यं गन्त्वा पुच्छिंसु – ‘‘कहं आयस्मा रेवतो’’ति? ते एवमाहंसु – ‘‘एसायस्मा रेवतो सङ्कस्सं गतो’’ति। अथ खो आयस्मा रेवतो सङ्कस्सा कण्णकुज्जं [कन्नकुज्जं (सी॰)] अगमासि। अथ खो थेरा भिक्खू सङ्कस्सं गन्त्वा पुच्छिंसु – ‘‘कहं आयस्मा रेवतो’’ति? ते एवमाहंसु – ‘‘एसायस्मा रेवतो कण्णकुज्जं गतो’’ति। अथ खो आयस्मा रेवतो कण्णकुज्जा उदुम्बरं अगमासि। अथ खो थेरा भिक्खू कण्णकुज्जं गन्त्वा पुच्छिंसु – ‘‘कहं आयस्मा रेवतो’’ति? ते एवमाहंसु – ‘‘एसायस्मा रेवतो उदुम्बरं गतो’’ति। अथ खो आयस्मा रेवतो उदुम्बरा अग्गळपुरं अगमासि। अथ खो थेरा भिक्खू उदुम्बरं गन्त्वा पुच्छिंसु – ‘‘कहं आयस्मा रेवतो’’ति? ते एवमाहंसु – ‘‘एसायस्मा रेवतो अग्गळपुरं गतो’’ति। अथ खो आयस्मा रेवतो अग्गळपुरा सहजातिं [सहंजातिं (क॰)] अगमासि। अथ खो थेरा भिक्खू अग्गळपुरं गन्त्वा पुच्छिंसु – ‘‘कहं आयस्मा रेवतो’’ति? ते एवमाहंसु – ‘‘एसायस्मा रेवतो सहजातिं गतो’’ति। अथ खो थेरा भिक्खू आयस्मन्तं रेवतं सहजातियं सम्भावेसुम्।&lt;br&gt;&#xA;४५२. अथ खो आयस्मा सम्भूतो साणवासी आयस्मन्तं यसं काकण्डकपुत्तं एतदवोच – ‘‘अयं, आवुसो, आयस्मा रेवतो बहुस्सुतो आगतागमो धम्मधरो विनयधरो मातिकाधरो पण्डितो वियत्तो मेधावी लज्जी कुक्कुच्चको सिक्खाकामो। सचे मयं आयस्मन्तं रेवतं पञ्हं पुच्छिस्साम, पटिबलो आयस्मा रेवतो एकेनेव पञ्हेन सकलम्पि रत्तिं वीतिनामेतुम्। इदानि च पनायस्मा रेवतो अन्तेवासिकं [अन्तेवासिं (स्या॰)] सरभाणकं भिक्खुं अज्झेसिस्सति। सो त्वं तस्स भिक्खुनो सरभञ्ञपरियोसाने आयस्मन्तं रेवतं उपसङ्कमित्वा इमानि दस वत्थूनि पुच्छेय्यासी’’ति। ‘‘एवं भन्ते’’ति खो आयस्मा यसो काकण्डकपुत्तो आयस्मतो सम्भूतस्स साणवासिस्स पच्चस्सोसि। अथ खो आयस्मा रेवतो अन्तेवासिकं सरभाणकं भिक्खुं अज्झेसि। अथ खो आयस्मा यसो काकण्डकपुत्तो तस्स भिक्खुनो सरभञ्ञपरियोसाने येनायस्मा रेवतो तेनुपसङ्कमि, उपसङ्कमित्वा आयस्मन्तं रेवतं अभिवादेत्वा एकमन्तं निसीदि। एकमन्तं निसिन्नो खो आयस्मा यसो काकण्डकपुत्तो आयस्मन्तं रेवतं एतदवोच – ‘‘कप्पति, भन्ते, सिङ्गिलोणकप्पो’’ति? ‘‘को सो, आवुसो, सिङ्गिलोणकप्पो’’ति? ‘‘कप्पति, भन्ते, सिङ्गिना लोणं परिहरितुं – यत्थ अलोणकं भविस्सति तत्थ परिभुञ्जिस्सामी’’ति? ‘‘नावुसो, कप्पती’’ति। ‘‘कप्पति, भन्ते, द्वङ्गुलकप्पो’’ति ? ‘‘को सो, आवुसो, द्वङ्गुलकप्पो’’ति? ‘‘कप्पति, भन्ते, द्वङ्गुलाय छायाय वीतिवत्ताय, विकाले भोजनं भुञ्जितु’’न्ति? ‘‘नावुसो, कप्पती’’ति। ‘‘कप्पति, भन्ते, गामन्तरकप्पो’’ति? ‘‘को सो, आवुसो, गामन्तरकप्पो’’ति? ‘‘कप्पति, भन्ते – इदानि गामन्तरं गमिस्सामीति – भुत्ताविना पवारितेन अनतिरित्तं भोजनं भुञ्जितु’’न्ति? ‘‘नावुसो, कप्पती’’ति। ‘‘कप्पति, भन्ते, आवासकप्पो’’ति? ‘‘को सो, आवुसो, आवासकप्पो’’ति? ‘‘कप्पति, भन्ते, सम्बहुला आवासा समानसीमा नानुपोसथं कातु’’न्ति? ‘‘नावुसो , कप्पती’’ति। ‘‘कप्पति , भन्ते, अनुमतिकप्पो’’ति? ‘‘को सो, आवुसो, अनुमतिकप्पो’’ति? ‘‘कप्पति, भन्ते, वग्गेन सङ्घेन कम्मं कातुं – आगते भिक्खू अनुमानेस्सामा’’ति [अनुजानिस्सामाति, अनुजानेस्सामाति, अनुमतिं आनेस्सामाति (क॰)]? ‘‘नावुसो, कप्पती’’ति। ‘‘कप्पति, भन्ते, आचिण्णकप्पो’’ति? ‘‘को सो, आवुसो, आचिण्णकप्पो’’ति? ‘‘कप्पति, भन्ते, इदं मे उपज्झायेन अज्झाचिण्णं, इदं मे आचरियेन अज्झाचिण्णं, तं अज्झाचरितु’’न्ति? ‘‘आचिण्णकप्पो खो, आवुसो, एकच्चो कप्पति, एकच्चो न कप्पती’’ति। ‘‘कप्पति, भन्ते, अमथितकप्पो’’ति? ‘‘को सो, आवुसो, अमथितकप्पो’’ति? ‘‘कप्पति, भन्ते, यं तं खीरं खीरभावं विजहितं, असम्पत्तं दधिभावं, तं भुत्ताविना पवारितेन अनतिरित्तं पातु’’न्ति? ‘‘नावुसो, कप्पती’’ति? ‘‘कप्पति, भन्ते, जळोगिं पातु’’न्ति? ‘‘का सा, आवुसो, जळोगी’’ति? ‘‘कप्पति, भन्ते, या सा सुरा आसुता, असम्पत्ता मज्जभावं, सा पातु’’न्ति? ‘‘नावुसो, कप्पती’’ति। ‘‘कप्पति, भन्ते, अदसकं निसीदन’’न्ति? ‘‘नावुसो, कप्पती’’ति। ‘‘कप्पति, भन्ते, जातरूपरजत’’न्ति? ‘‘नावुसो, कप्पती’’ति। ‘‘इमे, भन्ते, वेसालिका वज्जिपुत्तका भिक्खू वेसालियं इमानि दस वत्थूनि दीपेन्ति। हन्द मयं, भन्ते, इमं अधिकरणं आदियिस्साम। पुरे अधम्मो दिप्पति, धम्मो पटिबाहिय्यति; अविनयो दिप्पति, विनयो पटिबाहिय्यति; पुरे अधम्मवादिनो बलवन्तो होन्ति, धम्मवादिनो दुब्बला होन्ति; अविनयवादिनो बलवन्तो होन्ति, विनयवादिनो दुब्बला होन्ती’’ति। ‘‘एवमावुसो’’ति खो आयस्मा रेवतो आयस्मतो यसस्स काकण्डकपुत्तस्स पच्चस्सोसि।&lt;br&gt;&#xA;पठमभाणवारो निट्ठितो।&lt;/p&gt;</description>
    </item>
  </channel>
</rss>
