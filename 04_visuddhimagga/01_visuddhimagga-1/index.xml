<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ विसुद्धिमग्ग-१ on पाळिषु विश्वासटिप्पणयो</title>
    <link>https://vishvAsa.github.io/pALi/04_visuddhimagga/01_visuddhimagga-1/</link>
    <description>Recent content in &#43;०१ विसुद्धिमग्ग-१ on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/04_visuddhimagga/01_visuddhimagga-1/index.xml" rel="self" type="application/rss+xml" />
    <item>
      <title>०० विसुद्धिमग्गो</title>
      <link>https://vishvAsa.github.io/pALi/04_visuddhimagga/01_visuddhimagga-1/00_visuddhimaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/00_visuddhimaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विसुद्धिमग्गो&lt;/p&gt;&#xA;&lt;h2 id=&#34;पठम-भग&#34;&gt;(पठमो भागो)&lt;/h2&gt;&#xA;&lt;p&gt;निदानादिकथा&lt;br&gt;&#xA;१.&lt;br&gt;&#xA;सीले पतिट्ठाय नरो सपञ्‍ञो, चित्तं पञ्‍ञञ्‍च भावयं।&lt;br&gt;&#xA;आतापी निपको भिक्खु, सो इमं विजटये जटन्ति॥ (सं॰ नि॰ १.२३)।&lt;br&gt;&#xA;इति हिदं वुत्तं, कस्मा पनेतं वुत्तं, भगवन्तं किर सावत्थियं विहरन्तं रत्तिभागे अञ्‍ञतरो देवपुत्तो उपसङ्कमित्वा अत्तनो संसयसमुग्घाटत्थं –&lt;br&gt;&#xA;अन्तोजटा बहिजटा, जटाय जटिता पजा।&lt;br&gt;&#xA;तं तं गोतम पुच्छामि, को इमं विजटये जटन्ति॥ (सं॰ नि॰ १.२३) –&lt;br&gt;&#xA;इमं पञ्हं पुच्छि। तस्सायं सङ्खेपत्थो – जटाति तण्हाय जालिनिया एतं अधिवचनं। सा हि रूपादीसु आरम्मणेसु हेट्ठुपरियवसेन पुनप्पुनं उप्पज्‍जनतो संसिब्बनट्ठेन वेळुगुम्बादीनं साखाजालसङ्खाता जटा वियाति जटा, सा पनेसा सकपरिक्खारपरपरिक्खारेसु सकअत्तभावपरअत्तभावेसु अज्झत्तिकायतनबाहिरायतनेसु च उप्पज्‍जनतो अन्तोजटा बहिजटाति वुच्‍चति। ताय एवं उप्पज्‍जमानाय जटाय जटिता पजा। यथा नाम वेळुगुम्बजटादीहि वेळुआदयो, एवं ताय तण्हाजटाय सब्बापि अयं सत्तनिकायसङ्खाता पजा जटिता विनद्धा, संसिब्बिताति अत्थो। यस्मा च एवं जटिता। तं तं गोतम पुच्छामीति तस्मा तं पुच्छामि। गोतमाति भगवन्तं गोत्तेन आलपति। को इमं विजटये जटन्ति इमं एवं तेधातुकं जटेत्वा ठितं जटं को विजटेय्य, विजटेतुं को समत्थोति पुच्छति।&lt;br&gt;&#xA;एवं पुट्ठो पनस्स सब्बधम्मेसु अप्पटिहतञाणचारो देवदेवो सक्‍कानं अतिसक्‍को ब्रह्मानं अतिब्रह्मा चतुवेसारज्‍जविसारदो दसबलधरो अनावरणञाणो समन्तचक्खु भगवा तमत्थं विस्सज्‍जेन्तो –&lt;br&gt;&#xA;सीले पतिट्ठाय नरो सपञ्‍ञो, चित्तं पञ्‍ञञ्‍च भावयं।&lt;br&gt;&#xA;आतापी निपको भिक्खु, सो इमं विजटये जटन्ति॥ –&lt;br&gt;&#xA;इमं गाथमाह।&lt;br&gt;&#xA;२.&lt;br&gt;&#xA;इमिस्सा दानि गाथाय, कथिताय महेसिना।&lt;br&gt;&#xA;वण्णयन्तो यथाभूतं, अत्थं सीलादिभेदनं॥&lt;br&gt;&#xA;सुदुल्‍लभं लभित्वान, पब्बज्‍जं जिनसासने।&lt;br&gt;&#xA;सीलादिसङ्गहं खेमं, उजुं मग्गं विसुद्धिया॥&lt;br&gt;&#xA;यथाभूतं अजानन्ता, सुद्धिकामापि ये इध।&lt;br&gt;&#xA;विसुद्धिं नाधिगच्छन्ति, वायमन्तापि योगिनो॥&lt;br&gt;&#xA;तेसं पामोज्‍जकरणं, सुविसुद्धविनिच्छयं।&lt;br&gt;&#xA;महाविहारवासीनं, देसनानयनिस्सितं॥&lt;br&gt;&#xA;विसुद्धिमग्गं भासिस्सं, तं मे सक्‍कच्‍च भासतो।&lt;br&gt;&#xA;विसुद्धिकामा सब्बेपि, निसामयथ साधवोति॥&lt;br&gt;&#xA;३. तत्थ विसुद्धीति सब्बमलविरहितं अच्‍चन्तपरिसुद्धं निब्बानं वेदितब्बं। तस्सा विसुद्धिया मग्गोति विसुद्धिमग्गो। मग्गोति अधिगमूपायो वुच्‍चति। तं विसुद्धिमग्गं भासिस्सामीति अत्थो।&lt;br&gt;&#xA;सो पनायं विसुद्धिमग्गो कत्थचि विपस्सनामत्तवसेनेव देसितो। यथाह –&lt;br&gt;&#xA;‘‘सब्बे सङ्खारा अनिच्‍चाति, यदा पञ्‍ञाय पस्सति।&lt;br&gt;&#xA;अथ निब्बिन्दति दुक्खे, एस मग्गो विसुद्धिया’’ति॥ (ध॰ प॰ २७७)।&lt;br&gt;&#xA;कत्थचि झानपञ्‍ञावसेन। यथाह –&lt;br&gt;&#xA;‘‘यम्हि झानञ्‍च पञ्‍ञा च, स वे निब्बानसन्तिके’’ति॥ (ध॰ प॰ ३७२)।&lt;br&gt;&#xA;कत्थचि कम्मादिवसेन। यथाह –&lt;br&gt;&#xA;‘‘कम्मं विज्‍जा च धम्मो च, सीलं जीवितमुत्तमं।&lt;br&gt;&#xA;एतेन मच्‍चा सुज्झन्ति, न गोत्तेन धनेन वा’’ति॥ (म॰ नि॰ ३.३८७; सं॰ नि॰ १.४८)।&lt;br&gt;&#xA;कत्थचि सीलादिवसेन। यथाह –&lt;br&gt;&#xA;‘‘सब्बदा सीलसम्पन्‍नो, पञ्‍ञवा सुसमाहितो।&lt;br&gt;&#xA;आरद्धवीरियो पहितत्तो, ओघं तरति दुत्तर’’न्ति॥ (सं॰ नि॰ १.९६)।&lt;br&gt;&#xA;कत्थचि सतिपट्ठानादिवसेन। यथाह –&lt;br&gt;&#xA;‘‘एकायनो अयं, भिक्खवे, मग्गो सत्तानं विसुद्धिया…पे॰… निब्बानस्स सच्छिकिरियाय, यदिदं चत्तारो सतिपट्ठाना’’ति (दी॰ नि॰ २.३७३)।&lt;br&gt;&#xA;सम्मप्पधानादीसुपि एसेव नयो। इमस्मिं पन पञ्हाब्याकरणे सीलादिवसेन देसितो।&lt;br&gt;&#xA;४. तत्रायं सङ्खेपवण्णना – सीले पतिट्ठायाति सीले ठत्वा, सीलं परिपूरयमानोयेव चेत्थ सीले ठितोति वुच्‍चति। तस्मा सीलपरिपूरणेन सीले पतिट्ठहित्वाति अयमेत्थ अत्थो। नरोति सत्तो। सपञ्‍ञोति कम्मजतिहेतुकपटिसन्धिपञ्‍ञाय पञ्‍ञवा। चित्तं पञ्‍ञञ्‍च भावयन्ति समाधिञ्‍चेव विपस्सनञ्‍च भावयमानो, चित्तसीसेन हेत्थ समाधि निद्दिट्ठो। पञ्‍ञानामेन च विपस्सनाति। आतापीति वीरियवा। वीरियञ्हि किलेसानं आतापनपरितापनट्ठेन आतापोति वुच्‍चति। तदस्स अत्थीति आतापी। निपकोति नेपक्‍कं वुच्‍चति पञ्‍ञा, ताय समन्‍नागतोति अत्थो। इमिना पदेन पारिहारिकपञ्‍ञं दस्सेति। इमस्मिञ्हि पञ्हाब्याकरणे तिक्खत्तुं पञ्‍ञा आगता। तत्थ पठमा जातिपञ्‍ञा, दुतिया विपस्सनापञ्‍ञा, ततिया सब्बकिच्‍चपरिणायिका पारिहारिकपञ्‍ञा। संसारे भयं इक्खतीति भिक्खु। सो इमं विजटये जटन्ति सो इमिना च सीलेन इमिना च चित्तसीसेन निद्दिट्ठसमाधिना इमाय च तिविधाय पञ्‍ञाय इमिना च आतापेनाति छहि धम्मेहि समन्‍नागतो भिक्खु। सेय्यथापि नाम पुरिसो पथवियं पतिट्ठाय सुनिसितं सत्थं उक्खिपित्वा महन्तं वेळुगुम्बं विजटेय्य, एवमेव सीलपथवियं पतिट्ठाय समाधिसिलायं सुनिसितं विपस्सनापञ्‍ञासत्थं वीरियबलपग्गहितेन पारिहारिकपञ्‍ञाहत्थेन उक्खिपित्वा सब्बम्पि तं अत्तनो सन्ताने पतितं तण्हाजटं विजटेय्य सञ्छिन्देय्य सम्पदालेय्य। मग्गक्खणे पनेस तं जटं विजटेति नाम। फलक्खणे विजटितजटो सदेवकस्स लोकस्स अग्गदक्खिणेय्यो होति। तेनाह भगवा –&lt;br&gt;&#xA;‘‘सीले पतिट्ठाय नरो सपञ्‍ञो, चित्तं पञ्‍ञञ्‍च भावयं।&lt;br&gt;&#xA;आतापी निपको भिक्खु, सो इमं विजटये जट’’न्ति॥ (सं॰ नि॰ १.२३)।&lt;br&gt;&#xA;५. तत्रायं याय पञ्‍ञाय सपञ्‍ञोति वुत्तो, तत्रास्स करणीयं नत्थि। पुरिमकम्मानुभावेनेव हिस्स सा सिद्धा। आतापी निपकोति एत्थ वुत्तवीरियवसेन पन तेन सातच्‍चकारिना पञ्‍ञावसेन च सम्पजानकारिना हुत्वा सीले पतिट्ठाय चित्तपञ्‍ञावसेन वुत्ता समथविपस्सना भावेतब्बाति इममत्र भगवा सीलसमाधिपञ्‍ञामुखेन विसुद्धिमग्गं दस्सेति।&lt;br&gt;&#xA;एत्तावता हि तिस्सो सिक्खा, तिविधकल्याणं सासनं, तेविज्‍जतादीनं उपनिस्सयो, अन्तद्वयवज्‍जनमज्झिमपटिपत्तिसेवनानि, अपायादिसमतिक्‍कमनुपायो, तीहाकारेहि किलेसप्पहानं, वीतिक्‍कमादीनं पटिपक्खो, संकिलेसत्तयविसोधनं, सोतापन्‍नादिभावस्स च कारणं पकासितं होति।&lt;br&gt;&#xA;कथं? एत्थ हि सीलेन अधिसीलसिक्खा पकासिता होति, समाधिना अधिचित्तसिक्खा, पञ्‍ञाय अधिपञ्‍ञासिक्खा।&lt;br&gt;&#xA;सीलेन च सासनस्स आदिकल्याणता पकासिता होति। ‘‘को चादि कुसलानं धम्मानं, सीलञ्‍च सुविसुद्ध’’न्ति (सं॰ नि॰ ५.३६९) हि वचनतो, ‘‘सब्बपापस्स अकरण’’न्ति (दी॰ नि॰ २.९०) आदिवचनतो च सीलं सासनस्स आदि, तञ्‍च कल्याणं, अविप्पटिसारादिगुणावहत्ता। समाधिना मज्झेकल्याणता पकासिता होति। ‘‘कुसलस्स उपसम्पदा’’ति (दी॰ नि॰ २.९०) आदिवचनतो हि समाधि सासनस्स मज्झे, सो च कल्याणो, इद्धिविधादिगुणावहत्ता। पञ्‍ञाय सासनस्स परियोसानकल्याणता पकासिता होति। ‘‘सचित्तपरियोदापनं, एतं बुद्धान सासन’’न्ति (दी॰ नि॰ २.९०) हि वचनतो, पञ्‍ञुत्तरतो च पञ्‍ञा सासनस्स परियोसानं, सा च कल्याणं, इट्ठानिट्ठेसु तादिभावावहनतो।&lt;br&gt;&#xA;‘‘सेलो यथा एकघनो, वातेन न समीरति।&lt;br&gt;&#xA;एवं निन्दापसंसासु, न समिञ्‍जन्ति पण्डिता’’ति॥ (ध॰ प॰ ८१)। –&lt;br&gt;&#xA;हि वुत्तं।&lt;br&gt;&#xA;तथा सीलेन तेविज्‍जताय उपनिस्सयो पकासितो होति। सीलसम्पत्तिञ्हि निस्साय तिस्सो विज्‍जा पापुणाति, न ततो परं। समाधिना छळभिञ्‍ञताय उपनिस्सयो पकासितो होति। समाधिसम्पदञ्हि निस्साय छ अभिञ्‍ञा पापुणाति, न ततो परं। पञ्‍ञाय पटिसम्भिदापभेदस्स उपनिस्सयो पकासितो होति। पञ्‍ञासम्पत्तिञ्हि निस्साय चतस्सो पटिसम्भिदा पापुणाति, न अञ्‍ञेन कारणेन।&lt;br&gt;&#xA;सीलेन च कामसुखल्‍लिकानुयोगसङ्खातस्स अन्तस्स वज्‍जनं पकासितं होति, समाधिना अत्तकिलमथानुयोगसङ्खातस्स। पञ्‍ञाय मज्झिमाय पटिपत्तिया सेवनं पकासितं होति।&lt;br&gt;&#xA;तथा सीलेन अपायसमतिक्‍कमनुपायो पकासितो होति, समाधिना कामधातुसमतिक्‍कमनुपायो, पञ्‍ञाय सब्बभवसमतिक्‍कमनुपायो।&lt;br&gt;&#xA;सीलेन च तदङ्गप्पहानवसेन किलेसप्पहानं पकासितं होति, समाधिना विक्खम्भनप्पहानवसेन, पञ्‍ञाय समुच्छेदप्पहानवसेन।&lt;br&gt;&#xA;तथा सीलेन किलेसानं वीतिक्‍कमपटिपक्खो पकासितो होति, समाधिना परियुट्ठानपटिपक्खो, पञ्‍ञाय अनुसयपटिपक्खो।&lt;br&gt;&#xA;सीलेन च दुच्‍चरितसंकिलेसविसोधनं पकासितं होति, समाधिना तण्हासंकिलेसविसोधनं, पञ्‍ञाय दिट्ठिसंकिलेसविसोधनं।&lt;br&gt;&#xA;तथा सीलेन सोतापन्‍नसकदागामिभावस्स कारणं पकासितं होति, समाधिना अनागामिभावस्स, पञ्‍ञाय अरहत्तस्स। सोतापन्‍नो हि ‘‘सीलेसु परिपूरकारी’’ति (अ॰ नि॰ ३.८७) वुत्तो, तथा सकदागामी। अनागामी पन ‘‘समाधिस्मिं परिपूरकारी’’ति (अ॰ नि॰ ३.८७)। अरहा पन ‘‘पञ्‍ञाय परिपूरकारी’’ति (अ॰ नि॰ ३.८७)।&lt;br&gt;&#xA;एवं एत्तावता तिस्सो सिक्खा, तिविधकल्याणं सासनं, तेविज्‍जतादीनं उपनिस्सयो, अन्तद्वयवज्‍जनमज्झिमपटिपत्तिसेवनानि, अपायादिसमतिक्‍कमनुपायो, तीहाकारेहि किलेसप्पहानं, वीतिक्‍कमादीनं पटिपक्खो, संकिलेसत्तयविसोधनं, सोतापन्‍नादिभावस्स च कारणन्ति इमे नव, अञ्‍ञे च एवरूपा गुणत्तिका पकासिता होन्तीति।&lt;/p&gt;</description>
    </item>
    <item>
      <title>०१. सीलनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/01_sIlaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/01_sIlaniddeso/</guid>
      <description>&lt;p&gt;१. सीलनिद्देसो&lt;/p&gt;&#xA;&lt;h2 id=&#34;सलसरपदकथ&#34;&gt;सीलसरूपादिकथा&lt;/h2&gt;&#xA;&lt;p&gt;६. एवं अनेकगुणसङ्गाहकेन सीलसमाधिपञ्‍ञामुखेन देसितोपि पनेस विसुद्धिमग्गो अतिसङ्खेपदेसितोयेव होति। तस्मा नालं सब्बेसं उपकारायाति वित्थारमस्स दस्सेतुं सीलं ताव आरब्भ इदं पञ्हाकम्मं होति।&lt;br&gt;&#xA;किं सीलं, केनट्ठेन सीलं, कानस्स लक्खणरसपच्‍चुपट्ठानपदट्ठानानि, किमानिसंसं सीलं, कतिविधं चेतं सीलं, को चस्स संकिलेसो, किं वोदानन्ति।&lt;br&gt;&#xA;तत्रिदं विस्सज्‍जनं। किं सीलन्ति पाणातिपातादीहि वा विरमन्तस्स वत्तपटिपत्तिं वा पूरेन्तस्स चेतनादयो धम्मा। वुत्तञ्हेतं पटिसम्भिदायं ‘‘किं सीलन्ति चेतना सीलं, चेतसिकं सीलं, संवरो सीलं, अवीतिक्‍कमो सील’’न्ति (पटि॰ म॰ १.३९)। तत्थ चेतना सीलं नाम पाणातिपातादीहि वा विरमन्तस्स वत्तपटिपत्तिं वा पूरेन्तस्स चेतना। चेतसिकं सीलं नाम पाणातिपातादीहि विरमन्तस्स विरति। अपिच चेतना सीलं नाम पाणातिपातादीनि पजहन्तस्स सत्त कम्मपथचेतना। चेतसिकं सीलं नाम ‘‘अभिज्झं पहाय विगताभिज्झेन चेतसा विहरती’’ति (दी॰ नि॰ १.२१७) आदिना नयेन वुत्ता अनभिज्झाब्यापादसम्मादिट्ठिधम्मा। संवरो सीलन्ति एत्थ पञ्‍चविधेन संवरो वेदितब्बो पातिमोक्खसंवरो, सतिसंवरो, ञाणसंवरो, खन्तिसंवरो, वीरियसंवरोति। तत्थ इमिना पातिमोक्खसंवरेन उपेतो होति समुपेतोति (विभ॰ ५११) अयं पातिमोक्खसंवरो। रक्खति चक्खुन्द्रियं, चक्खुन्द्रिये संवरं आपज्‍जतीति (दी॰ नि॰ १.२१३) अयं सतिसंवरो।&lt;br&gt;&#xA;यानि सोतानि लोकस्मिं, (अजिताति भगवा।)&lt;br&gt;&#xA;सति तेसं निवारणं।&lt;br&gt;&#xA;सोतानं संवरं ब्रूमि, पञ्‍ञायेते पिधिय्यरेति॥ (सु॰ नि॰ १०४१)।&lt;br&gt;&#xA;अयं ञाणसंवरो। पच्‍चयपटिसेवनम्पि एत्थेव समोधानं गच्छति। यो पनायं खमो होति सीतस्स उण्हस्सातिआदिना (म॰ नि॰ १.२४; अ॰ नि॰ ६.५८) नयेन आगतो, अयं खन्तिसंवरो नाम। यो चायं उप्पन्‍नं कामवितक्‍कं नाधिवासेतीतिआदिना (म॰ नि॰ १.२६; अ॰ नि॰ ६.५८) नयेन आगतो, अयं वीरियसंवरो नाम। आजीवपारिसुद्धिपि एत्थेव समोधानं गच्छति। इति अयं पञ्‍चविधोपि संवरो, या च पापभीरुकानं कुलपुत्तानं सम्पत्तवत्थुतो विरति, सब्बम्पेतं संवरसीलन्ति वेदितब्बं। अवीतिक्‍कमो सीलन्ति समादिन्‍नसीलस्स कायिकवाचसिको अनतिक्‍कमो। इदं ताव किं सीलन्ति पञ्हस्स विस्सज्‍जनं।&lt;br&gt;&#xA;७. अवसेसेसु केनट्ठेन सीलन्ति सीलनट्ठेन सीलं। किमिदं सीलनं नाम। समाधानं वा, कायकम्मादीनं सुसील्यवसेन अविप्पकिण्णताति अत्थो। उपधारणं वा, कुसलानं धम्मानं पतिट्ठानवसेन आधारभावोति अत्थो। एतदेव हेत्थ अत्थद्वयं सद्दलक्खणविदू अनुजानन्ति। अञ्‍ञे पन सिरट्ठो सीलत्थो, सीतलट्ठो सीलत्थोति एवमादिनापि नयेनेत्थ अत्थं वण्णयन्ति।&lt;br&gt;&#xA;८. इदानि कानस्स लक्खणरसपच्‍चुपट्ठानपदट्ठानानीति एत्थ –&lt;br&gt;&#xA;सीलनं लक्खणं तस्स, भिन्‍नस्सापि अनेकधा।&lt;br&gt;&#xA;सनिदस्सनत्तं रूपस्स, यथा भिन्‍नस्सनेकधा॥&lt;br&gt;&#xA;यथा हि नीलपीतादिभेदेन अनेकधा भिन्‍नस्सापि रूपायतनस्स सनिदस्सनत्तं लक्खणं, नीलादिभेदेन भिन्‍नस्सापि सनिदस्सन भावानतिक्‍कमनतो। तथा सीलस्स चेतनादिभेदेन अनेकधा भिन्‍नस्सापि यदेतं कायकम्मादीनं समाधानवसेन कुसलानञ्‍च धम्मानं पतिट्ठानवसेन वुत्तं सीलनं, तदेव लक्खणं, चेतनादिभेदेन भिन्‍नस्सापि समाधानपतिट्ठानभावानतिक्‍कमनतो। एवं लक्खणस्स पनस्स –&lt;br&gt;&#xA;दुस्सील्यविद्धंसनता , अनवज्‍जगुणो तथा।&lt;br&gt;&#xA;किच्‍चसम्पत्तिअत्थेन, रसो नाम पवुच्‍चति॥&lt;br&gt;&#xA;तस्मा इदं सीलं नाम किच्‍चट्ठेन रसेन दुस्सील्यविद्धंसनरसं, सम्पत्तिअत्थेन रसेन अनवज्‍जरसन्ति वेदितब्बं। लक्खणादीसु हि किच्‍चमेव सम्पत्ति वा रसोति वुच्‍चति।&lt;br&gt;&#xA;सोचेय्यपच्‍चुपट्ठानं, तयिदं तस्स विञ्‍ञुहि।&lt;br&gt;&#xA;ओत्तप्पञ्‍च हिरी चेव, पदट्ठानन्ति वण्णितं॥&lt;br&gt;&#xA;तयिदं सीलं कायसोचेय्यं वचीसोचेय्यं मनोसोचेय्यन्ति (अ॰ नि॰ ३.१२१) एवं वुत्तसोचेय्यपच्‍चुपट्ठानं, सोचेय्यभावेन पच्‍चुपट्ठाति गहणभावं गच्छति। हिरोत्तप्पञ्‍च पनस्स विञ्‍ञूहि पदट्ठानन्ति वण्णितं, आसन्‍नकारणन्ति अत्थो। हिरोत्तप्पे हि सति सीलं उप्पज्‍जति चेव तिट्ठति च। असति नेव उप्पज्‍जति, न तिट्ठतीति। एवं सीलस्स लक्खणरसपच्‍चुपट्ठानपदट्ठानानि वेदितब्बानि।&lt;/p&gt;</description>
    </item>
    <item>
      <title>०२. धुतङ्गनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/02_dhutanganiddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/02_dhutanganiddeso/</guid>
      <description>&lt;p&gt;२. धुतङ्गनिद्देसो&lt;br&gt;&#xA;२२. इदानि येहि अप्पिच्छतासन्तुट्ठितादीहि गुणेहि वुत्तप्पकारस्स सीलस्स वोदानं होति, ते गुणे सम्पादेतुं यस्मा समादिन्‍नसीलेन योगिना धुतङ्गसमादानं कातब्बं। एवञ्हिस्स अप्पिच्छतासन्तुट्ठितासल्‍लेखपविवेकापचयवीरियारम्भसुभरतादिगुणसलिलविक्खालितमलं सीलञ्‍चेव सुपरिसुद्धं भविस्सति, वतानि च सम्पज्‍जिस्सन्ति। इति अनवज्‍जसीलब्बतगुणपरिसुद्धसब्बसमाचारो पोराणे अरियवंसत्तये पतिट्ठाय चतुत्थस्स भावनारामतासङ्खातस्स अरियवंसस्स अधिगमारहो भविस्सति। तस्मा धुतङ्गकथं आरभिस्साम।&lt;br&gt;&#xA;भगवता हि परिच्‍चत्तलोकामिसानं काये च जीविते च अनपेक्खानं अनुलोमपटिपदंयेव आराधेतुकामानं कुलपुत्तानं तेरसधुतङ्गानि अनुञ्‍ञातानि। सेय्यथिदं – पंसुकूलिकङ्गं, तेचीवरिकङ्गं, पिण्डपातिकङ्गं, सपदानचारिकङ्गं, एकासनिकङ्गं, पत्तपिण्डिकङ्गं, खलुपच्छाभत्तिकङ्गं, आरञ्‍ञिकङ्गं, रुक्खमूलिकङ्गं, अब्भोकासिकङ्गं, सोसानिकङ्गं, यथासन्थतिकङ्गं, नेसज्‍जिकङ्गन्ति। तत्थ –&lt;br&gt;&#xA;अत्थतो लक्खणादीहि, समादानविधानतो।&lt;br&gt;&#xA;पभेदतो भेदतो च, तस्स तस्सानिसंसतो॥&lt;br&gt;&#xA;कुसलत्तिकतो चेव, धुतादीनं विभागतो।&lt;br&gt;&#xA;समासब्यासतो चापि, विञ्‍ञातब्बो विनिच्छयो॥&lt;br&gt;&#xA;२३. तत्थ अत्थतोति ताव रथिकसुसानसङ्कारकूटादीनं यत्थ कत्थचि पंसूनं उपरि ठितत्ता अब्भुग्गतट्ठेन तेसु तेसु पंसुकूलमिवाति पंसुकूलं, अथ वा पंसु विय कुच्छितभावं उलतीति पंसुकूलं, कुच्छितभावं गच्छतीति वुत्तं होति। एवं लद्धनिब्बचनस्स पंसुकूलस्स धारणं पंसुकूलं , तं सीलमस्साति पंसुकूलिको। पंसुकूलिकस्स अङ्गं पंसुकूलिकङ्गं। अङ्गन्ति कारणं वुच्‍चति। तस्मा येन समादानेन सो पंसुकूलिको होति, तस्सेतं अधिवचनन्ति वेदितब्बं।&lt;br&gt;&#xA;एतेनेव नयेन सङ्घाटिउत्तरासङ्गअन्तरवासकसङ्खातं तिचीवरं सीलमस्साति तेचीवरिको। तेचीवरिकस्स अङ्गं तेचीवरिकङ्गं।&lt;br&gt;&#xA;भिक्खासङ्खातानं पन आमिसपिण्डानं पातोति पिण्डपातो, परेहि दिन्‍नानं पिण्डानं पत्ते निपतनन्ति वुत्तं होति। तं पिण्डपातं उञ्छति तं तं कुलं उपसङ्कमन्तो गवेसतीति पिण्डपातिको। पिण्डाय वा पतितुं वतमेतस्साति पिण्डपाती, पतितुन्ति चरितुं, पिण्डपाती एव पिण्डपातिको। पिण्डपातिकस्स अङ्गं पिण्डपातिकङ्गं।&lt;br&gt;&#xA;दानं वुच्‍चति अवखण्डनं, अपेतं दानतोति अपदानं, अनवखण्डनन्ति अत्थो। सह अपदानेन सपदानं, अवखण्डनरहितं अनुघरन्ति वुत्तं होति। सपदानं चरितुं इदमस्स सीलन्ति सपदानचारी, सपदानचारी एव सपदानचारिको। तस्स अङ्गं सपदानचारिकङ्गं।&lt;br&gt;&#xA;एकासने भोजनं एकासनं, तं सीलमस्साति एकासनिको। तस्स अङ्गं एकासनिकङ्गं।&lt;br&gt;&#xA;दुतियभाजनस्स पटिक्खित्तत्ता केवलं एकस्मिंयेव पत्ते पिण्डो पत्तपिण्डो। इदानि पत्तपिण्डगहणे पत्तपिण्डसञ्‍ञं कत्वा पत्तपिण्डो सीलमस्साति पत्तपिण्डिको। तस्स अङ्गं पत्तपिण्डिकङ्गं।&lt;br&gt;&#xA;खलूति पटिसेधनत्थे निपातो। पवारितेन सता पच्छा लद्धं भत्तं पच्छाभत्तं नाम, तस्स पच्छाभत्तस्स भोजनं पच्छाभत्तभोजनं, तस्मिं पच्छाभत्तभोजने पच्छाभत्तसञ्‍ञं कत्वा पच्छाभत्तं सीलमस्साति पच्छाभत्तिको। न पच्छाभत्तिको खलुपच्छाभत्तिको। समादानवसेन पटिक्खित्तातिरित्तभोजनस्सेतं नामं। अट्ठकथायं पन वुत्तं खलूति एको सकुणो। सो मुखेन फलं गहेत्वा तस्मिं पतिते पुन अञ्‍ञं न खादति। तादिसो अयन्ति खलुपच्छाभत्तिको। तस्स अङ्गं खलुपच्छाभत्तिकङ्गं।&lt;br&gt;&#xA;अरञ्‍ञे निवासो सीलमस्साति आरञ्‍ञिको। तस्स अङ्गं आरञ्‍ञिकङ्गं।&lt;br&gt;&#xA;रुक्खमूले निवासो रुक्खमूलं, तं सीलमस्साति रुक्खमूलिको। रुक्खमूलिकस्स अङ्गं रुक्खमूलिकङ्गं। अब्भोकासिकसोसानिकङ्गेसुपि एसेव नयो।&lt;br&gt;&#xA;यदेव सन्थतं यथासन्थतं, इदं तुय्हं पापुणातीति एवं पठमं उद्दिट्ठसेनासनस्सेतं अधिवचनं। तस्मिं यथासन्थते विहरितुं सीलमस्साति यथासन्थतिको। तस्स अङ्गं यथासन्थतिकङ्गं।&lt;br&gt;&#xA;सयनं पटिक्खिपित्वा निसज्‍जाय विहरितुं सीलमस्साति नेसज्‍जिको। तस्स अङ्गं नेसज्‍जिकङ्गं।&lt;br&gt;&#xA;सब्बानेव पनेतानि तेन तेन समादानेन धुतकिलेसत्ता धुतस्स भिक्खुनो अङ्गानि, किलेसधुननतो वा धुतन्ति लद्धवोहारं ञाणं अङ्गं एतेसन्ति धुतङ्गानि। अथ वा धुतानि च तानि पटिपक्खनिद्धुननतो अङ्गानि च पटिपत्तियातिपि धुतङ्गानि। एवं तावेत्थ अत्थतो विञ्‍ञातब्बो विनिच्छयो।&lt;br&gt;&#xA;सब्बानेव पनेतानि समादानचेतनालक्खणानि। वुत्तम्पि चेतं ‘‘यो समादियति, सो पुग्गलो। येन समादियति, चित्तचेतसिका एते धम्मा। या समादानचेतना, तं धुतङ्गं। यं पटिक्खिपति, तं वत्थू’’ति। सब्बानेव च लोलुप्पविद्धंसनरसानि, निल्‍लोलुप्पभावपच्‍चुपट्ठानानि अप्पिच्छतादिअरियधम्मपदट्ठानानि। एवमेत्थ लक्खणादीहि वेदितब्बो विनिच्छयो।&lt;br&gt;&#xA;समादानविधानतोतिआदीसु पन पञ्‍चसु सब्बानेव धुतङ्गानि धरमाने भगवति भगवतोव सन्तिके समादातब्बानि। परिनिब्बुते महासावकस्स सन्तिके। तस्मिं असति खीणासवस्स, अनागामिस्स, सकदागामिस्स, सोतापन्‍नस्स, तिपिटकस्स, द्विपिटकस्स, एकपिटकस्स, एकसङ्गीतिकस्स, अट्ठकथाचरियस्स। तस्मिं असति धुतङ्गधरस्स, तस्मिम्पि असति चेतियङ्गणं सम्मज्‍जित्वा उक्‍कुटिकं निसीदित्वा सम्मासम्बुद्धस्स सन्तिके वदन्तेन विय समादातब्बानि, अपिच सयम्पि समादातुं वट्टति एव। एत्थ च चेतियपब्बते द्वे भातिकत्थेरानं जेट्ठकभातु धुतङ्गप्पिच्छताय वत्थु कथेतब्बं। अयं ताव साधारणकथा।&lt;/p&gt;</description>
    </item>
    <item>
      <title>०३. कम्मट्ठानग्गहणनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/03_kammaTThAnaggahaNaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/03_kammaTThAnaggahaNaniddeso/</guid>
      <description>&lt;p&gt;३. कम्मट्ठानग्गहणनिद्देसो&lt;br&gt;&#xA;३८. इदानि यस्मा एवं धुतङ्गपरिहरणसम्पादितेहि अप्पिच्छतादीहि गुणेहि परियोदाते इमस्मिं सीले पतिट्ठितेन ‘‘सीले पतिट्ठाय नरो सपञ्‍ञो, चित्तं पञ्‍ञञ्‍च भावय’’न्ति वचनतो चित्तसीसेन निद्दिट्ठो समाधि भावेतब्बो। सो च अतिसङ्खेपदेसितत्ता विञ्‍ञातुम्पि ताव न सुकरो, पगेव भावेतुं, तस्मा तस्स वित्थारञ्‍च भावनानयञ्‍च दस्सेतुं इदं पञ्हाकम्मं होति।&lt;br&gt;&#xA;को समाधि? केनट्ठेन समाधि? कानस्स लक्खणरसपच्‍चुपट्ठानपदट्ठानानि? कतिविधो समाधि? को चस्स संकिलेसो? किं वोदानं? कथं भावेतब्बो? समाधिभावनाय को आनिसंसोति?&lt;br&gt;&#xA;तत्रिदं विस्सज्‍जनं। को समाधीति समाधि बहुविधो नानप्पकारको। तं सब्बं विभावयितुं आरब्भमानं विस्सज्‍जनं अधिप्पेतञ्‍चेव अत्थं न साधेय्य, उत्तरि च विक्खेपाय संवत्तेय्य, तस्मा इधाधिप्पेतमेव सन्धाय वदाम, कुसलचित्तेकग्गता समाधि।&lt;br&gt;&#xA;केनट्ठेन समाधीति समाधानट्ठेन समाधि। किमिदं समाधानं नाम? एकारम्मणे चित्तचेतसिकानं समं सम्मा च आधानं, ठपनन्ति वुत्तं होति। तस्मा यस्स धम्मस्सानुभावेन एकारम्मणे चित्तचेतसिका समं सम्मा च अविक्खिपमाना अविप्पकिण्णा च हुत्वा तिट्ठन्ति, इदं समाधानन्ति वेदितब्बं।&lt;br&gt;&#xA;कानस्स लक्खणरसपच्‍चुपट्ठानपदट्ठानानीति एत्थ पन अविक्खेपलक्खणो समाधि, विक्खेपविद्धंसनरसो, अविकम्पनपच्‍चुपट्ठानो। ‘‘सुखिनो चित्तं समाधियती’’ति वचनतो पन सुखमस्स पदट्ठानं।&lt;br&gt;&#xA;३९. कतिविधो समाधीति अविक्खेपलक्खणेन ताव एकविधो। उपचारअप्पनावसेन दुविधो, तथा लोकियलोकुत्तरवसेन सप्पीतिकनिप्पीतिकवसेन सुखसहगतउपेक्खासहगतवसेन च। तिविधो हीनमज्झिमपणीतवसेन , तथा सवितक्‍कसविचारादिवसेन पीतिसहगतादिवसेन परित्तमहग्गतप्पमाणवसेन च। चतुब्बिधो दुक्खापटिपदादन्धाभिञ्‍ञादिवसेन, तथा परित्तपरित्तारम्मणादिवसेन चतुझानङ्गवसेन हानभागियादिवसेन कामावचरादिवसेन अधिपतिवसेन च। पञ्‍चविधो पञ्‍चकनये पञ्‍चझानङ्गवसेनाति।&lt;/p&gt;</description>
    </item>
    <item>
      <title>०४. पथवीकसिणनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/04_pathavIkasiNaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/04_pathavIkasiNaniddeso/</guid>
      <description>&lt;p&gt;४. पथवीकसिणनिद्देसो&lt;br&gt;&#xA;५१. इदानि यं वुत्तं ‘‘समाधिभावनाय अननुरूपं विहारं पहाय अनुरूपे विहारे विहरन्तेना’’ति एत्थ यस्स तावाचरियेन सद्धिं एकविहारे वसतो फासु होति, तेन तत्थेव कम्मट्ठानं परिसोधेन्तेन वसितब्बं। सचे तत्थ फासु न होति, यो अञ्ञो गावुते वा अड्ढयोजने वा योजनमत्तेपि वा सप्पायो विहारो होति, तत्थ वसितब्बं। एवञ्हि सति कम्मट्ठानस्स किस्मिञ्चिदेव ठाने सन्देहे वा सतिसम्मोसे वा जाते कालस्सेव विहारे वत्तं कत्वा अन्तरामग्गे पिण्डाय चरित्वा भत्तकिच्चपरियोसानेयेव आचरियस्स वसनट्ठानं गन्त्वा तंदिवसमाचरियस्स सन्तिके कम्मट्ठानं सोधेत्वा दुतियदिवसे आचरियं वन्दित्वा निक्खमित्वा अन्तरामग्गे पिण्डाय चरित्वा अकिलमन्तोयेव अत्तनो वसनट्ठानं आगन्तुं सक्खिस्सति। यो पन योजनप्पमाणेपि फासुकट्ठानं न लभति, तेन कम्मट्ठाने सब्बं गण्ठिट्ठानं छिन्दित्वा सुविसुद्धं आवज्जनपटिबद्धं कम्मट्ठानं कत्वा दूरम्पि गन्त्वा समाधिभावनाय अननुरूपं विहारं पहाय अनुरूपे विहारे विहातब्बं।&lt;/p&gt;</description>
    </item>
    <item>
      <title>०५. सेसकसिणनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/05_sesakasiNaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/05_sesakasiNaniddeso/</guid>
      <description>&lt;p&gt;५. सेसकसिणनिद्देसो&lt;/p&gt;&#xA;&lt;h2 id=&#34;आपकसणकथ&#34;&gt;आपोकसिणकथा&lt;/h2&gt;&#xA;&lt;p&gt;९१. इदानि पथवीकसिणानन्तरे आपोकसिणे वित्थारकथा होति। यथेव हि पथवीकसिणं, एवं आपोकसिणम्पि भावेतुकामेन सुखनिसिन्‍नेन आपस्मिं निमित्तं गण्हितब्बं, कते वा अकते वाति सब्बं वित्थारेतब्बं। यथा च इध, एवं सब्बत्थ। इतो परञ्हि एत्तकम्पि अवत्वा विसेसमत्तमेव वक्खाम।&lt;br&gt;&#xA;इधापि पुब्बेकताधिकारस्स पुञ्‍ञवतो अकते आपस्मिं पोक्खरणिया वा तळाके वा लोणियं वा समुद्दे वा निमित्तं उप्पज्‍जति चूळसिवत्थेरस्स विय। तस्स किरायस्मतो लाभसक्‍कारं पहाय विवित्तवासं वसिस्सामीति महातित्थे नावमारूहित्वा जम्बुदीपं गच्छतो अन्तरा महासमुद्दं ओलोकयतो तप्पटिभागं कसिणनिमित्तं उदपादि।&lt;br&gt;&#xA;अकताधिकारेन चत्तारो कसिणदोसे परिहरन्तेन नीलपीतलोहितोदातवण्णानमञ्‍ञतरवण्णं आपं अगहेत्वा यं पन भूमिं असम्पत्तमेव आकासे सुद्धवत्थेन गहितं उदकं, अञ्‍ञं वा तथारूपं विप्पसन्‍नं अनाविलं, तेन पत्तं वा कुण्डिकं वा समतित्तिकं पूरेत्वा विहारपच्‍चन्ते वुत्तप्पकारे पटिच्छन्‍ने ओकासे ठपेत्वा सुखनिसिन्‍नेन न वण्णो पच्‍चवेक्खितब्बो। न लक्खणं मनसि कातब्बं। निस्सयसवण्णमेव कत्वा उस्सदवसेन पण्णत्तिधम्मे चित्तं ठपेत्वा अम्बु, उदकं, वारि, सलिलन्तिआदीसु आपोनामेसु पाकटनामवसेनेव ‘‘आपो आपो’’ति भावेतब्बं।&lt;br&gt;&#xA;तस्सेवं भावयतो अनुक्‍कमेन वुत्तनयेनेव निमित्तद्वयं उप्पज्‍जति। इध पन उग्गहनिमित्तं चलमानं विय उपट्ठाति, सचे फेणपुप्फुळकमिस्सं उदकं होति, तादिसमेव उपट्ठाति, कसिणदोसो पञ्‍ञायति। पटिभागनिमित्तं पन निप्परिप्फन्दं आकासे ठपितमणितालवण्टं विय मणिमयादासमण्डलमिव च हुत्वा उपट्ठाति। सो तस्स सह उपट्ठानेनेव उपचारज्झानं, वुत्तनयेनेव चतुक्‍कपञ्‍चकज्झानानि च पापुणातीति। आपोकसिणं।&lt;/p&gt;</description>
    </item>
    <item>
      <title>०६. असुभकम्मट्ठाननिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/06_asubhakammaTThAnaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/06_asubhakammaTThAnaniddeso/</guid>
      <description>&lt;p&gt;६. असुभकम्मट्ठाननिद्देसो&lt;/p&gt;&#xA;&lt;h2 id=&#34;उदधमतकदपदतथवणणन&#34;&gt;उद्धुमातकादिपदत्थवण्णना&lt;/h2&gt;&#xA;&lt;p&gt;१०२. कसिणानन्तरमुद्दिट्ठेसु पन उद्धुमातकं, विनीलकं, विपुब्बकं, विच्छिद्दकं, विक्खायितकं, विक्खित्तकं, हतविक्खित्तकं, लोहितकं, पुळवकं, अट्ठिकन्ति दससु अविञ्‍ञाणकासुभेसु भस्ता विय वायुना उद्धं जीवितपरियादाना यथानुक्‍कमं समुग्गतेन सूनभावेन उद्धुमातत्ता उद्धुमातं, उद्धुमातमेव उद्धुमातकं। पटिक्‍कूलत्ता वा कुच्छितं उद्धुमातन्ति उद्धुमातकं। तथारूपस्स छवसरीरस्सेतं अधिवचनं।&lt;br&gt;&#xA;विनीलं वुच्‍चति विपरिभिन्‍ननीलवण्णं, विनीलमेव विनीलकं। पटिक्‍कूलत्ता वा कुच्छितं विनीलन्ति विनीलकं। मंसुस्सदट्ठानेसु रत्तवण्णस्स पुब्बसन्‍निचयट्ठानेसु सेतवण्णस्स येभुय्येन च नीलवण्णस्स नीलट्ठाने नीलसाटकपारुतस्सेव छवसरीरस्सेतमधिवचनं।&lt;br&gt;&#xA;परिभिन्‍नट्ठानेसु विस्सन्दमानं पुब्बं विपुब्बं, विपुब्बमेव विपुब्बकं। पटिक्‍कूलत्ता वा कुच्छितं विपुब्बन्ति विपुब्बकं। तथारूपस्स छवसरीरस्सेतमधिवचनं।&lt;br&gt;&#xA;विच्छिद्दं वुच्‍चति द्विधा छिन्दनेन अपधारितं, विच्छिद्दमेव विच्छिद्दकं। पटिक्‍कूलत्ता वा कुच्छितं विच्छिद्दन्ति विच्छिद्दकं। वेमज्झे छिन्‍नस्स छवसरीरस्सेतमधिवचनं।&lt;br&gt;&#xA;इतो च एत्तो च विविधाकारेन सोणसिङ्गालादीहि खादितन्ति विक्खायितं, विक्खायितमेव विक्खायितकं। पटिक्‍कूलत्ता वा कुच्छितं विक्खायितन्ति विक्खायितकं। तथारूपस्स छवसरीरस्सेतमधिवचनं।&lt;br&gt;&#xA;विविधं खित्तं विक्खित्तं, विक्खित्तमेव विक्खित्तकं। पटिक्‍कूलत्ता वा कुच्छितं विक्खित्तन्ति विक्खित्तकं। अञ्‍ञेन हत्थं अञ्‍ञेन पादं अञ्‍ञेन सीसन्ति एवं ततो ततो खित्तस्स छवसरीरस्सेतमधिवचनं।&lt;br&gt;&#xA;हतञ्‍च तं पुरिमनयेनेव विक्खित्तकञ्‍चाति हतविक्खित्तकं। काकपदाकारेन अङ्गपच्‍चङ्गेसु सत्थेन हनित्वा वुत्तनयेन विक्खित्तस्स छवसरीरस्सेतमधिवचनं।&lt;br&gt;&#xA;लोहितं किरति विक्खिपति इतो चितो च पग्घरतीति लोहितकं। पग्घरितलोहितमक्खितस्स छवसरीरस्सेतमधिवचनं।&lt;br&gt;&#xA;पुळवा वुच्‍चन्ति किमयो, पुळवे किरतीति पुळवकं। किमिपरिपुण्णस्स छवसरीरस्सेतमधिवचनं।&lt;br&gt;&#xA;अट्ठियेव अट्ठिकं। पटिक्‍कूलत्ता वा कुच्छितं अट्ठीति अट्ठिकं। अट्ठिसङ्खलिकायपि एकट्ठिकस्सपेतमधिवचनं। इमानि च पन उद्धुमातकादीनि निस्साय उप्पन्‍ननिमित्तानम्पि निमित्तेसु पटिलद्धज्झानानम्पेतानेव नामानि।&lt;/p&gt;</description>
    </item>
    <item>
      <title>०७. छअनुस्सतिनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/07_Chaanussatiniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/07_Chaanussatiniddeso/</guid>
      <description>&lt;p&gt;७. छअनुस्सतिनिद्देसो&lt;/p&gt;&#xA;&lt;h2 id=&#34;१-बदधनससतकथ&#34;&gt;१. बुद्धानुस्सतिकथा&lt;/h2&gt;&#xA;&lt;p&gt;१२३. असुभानन्तरं उद्दिट्ठासु पन दससु अनुस्सतीसु पुनप्पुनं उप्पज्‍जनतो सतियेव अनुस्सति, पवत्तितब्बट्ठानम्हियेव वा पवत्तत्ता सद्धापब्बजितस्स कुलपुत्तस्स अनुरूपा सतीतिपि अनुस्सति, बुद्धं आरब्भ उप्पन्‍ना अनुस्सति बुद्धानुस्सति, बुद्धगुणारम्मणाय सतिया एतमधिवचनं। धम्मं आरब्भ उप्पन्‍ना अनुस्सति धम्मानुस्सति, स्वाक्खाततादिधम्मगुणारम्मणाय सतिया एतमधिवचनं। सङ्घं आरब्भ उप्पन्‍ना अनुस्सति सङ्घानुस्सति, सुप्पटिपन्‍नतादिसङ्घगुणारम्मणाय सतिया एतमधिवचनं। सीलं आरब्भ उप्पन्‍ना अनुस्सति सीलानुस्सति, अखण्डतादिसीलगुणारम्मणाय सतिया एतमधिवचनं। चागं आरब्भ उप्पन्‍ना अनुस्सति चागानुस्सति, मुत्तचागतादिचागगुणारम्मणाय सतिया एतमधिवचनं। देवता आरब्भ उप्पन्‍ना अनुस्सति देवतानुस्सति, देवता सक्खिट्ठाने ठपेत्वा अत्तनो सद्धादिगुणारम्मणाय सतिया एतमधिवचनं। मरणं आरब्भ उप्पन्‍ना अनुस्सति मरणानुस्सति, जीवितिन्द्रियुपच्छेदारम्मणाय सतिया एतमधिवचनं। केसादिभेदं रूपकायं गता, काये वा गताति कायगता, कायगता च सा सति चाति कायगतसतीति वत्तब्बे रस्सं अकत्वा कायगतासतीति वुत्ता, केसादिकायकोट्ठासनिमित्तारम्मणाय सतिया एतमधिवचनं। आनापाने आरब्भ उप्पन्‍ना सति आनापानस्सति, अस्सासपस्सासनिमित्तारम्मणाय सतिया एतमधिवचनं। उपसमं आरब्भ उप्पन्‍ना अनुस्सति उपसमानुस्सति, सब्बदुक्खूपसमारम्मणाय सतिया एतमधिवचनं।&lt;br&gt;&#xA;१२४. इति इमासु दससु अनुस्सतीसु बुद्धानुस्सतिं ताव भावेतुकामेन अवेच्‍चप्पसादसमन्‍नागतेन योगिना पतिरूपसेनासने रहोगतेन पटिसल्‍लीनेन ‘‘इतिपि सो भगवा अरहं सम्मासम्बुद्धो विज्‍जाचरणसम्पन्‍नो सुगतो लोकविदू अनुत्तरो पुरिसदम्मसारथि सत्था देवमनुस्सानं बुद्धो भगवा’’ति (अ॰ नि॰ ६.१०) एवं बुद्धस्स भगवतो गुणा अनुस्सरितब्बा।&lt;br&gt;&#xA;तत्रायं अनुस्सरणनयो – सो भगवा इतिपि अरहं, इतिपि सम्मासम्बुद्धो…पे॰… इतिपि भगवाति अनुस्सरति। इमिना च इमिना च कारणेनाति वुत्तं होति।&lt;br&gt;&#xA;१२५. तत्थ आरकत्ता अरीनं अरानञ्‍च हतत्ता पच्‍चयादीनं अरहत्ता पापकरणे रहाभावाति इमेहि ताव कारणेहि सो भगवा अरहन्ति अनुस्सरति। आरका हि सो सब्बकिलेसेहि सुविदूरविदूरे ठितो मग्गेन सवासनानं किलेसानं विद्धंसितत्ताति आरकत्ता अरहं।&lt;br&gt;&#xA;सो ततो आरका नाम, यस्स येनासमङ्गिता।&lt;br&gt;&#xA;असमङ्गी च दोसेहि, नाथो तेनारहं मतोति॥&lt;br&gt;&#xA;१२६. ते चानेन किलेसारयो मग्गेन हताति अरीनं हतत्तापि अरहं।&lt;br&gt;&#xA;यस्मा रागादिसङ्खाता, सब्बेपि अरयो हता।&lt;br&gt;&#xA;पञ्‍ञासत्थेन नाथेन, तस्मापि अरहं मतोति॥&lt;br&gt;&#xA;१२७. यञ्‍चेतं अविज्‍जाभवतण्हामयनाभि पुञ्‍ञादिअभिसङ्खारारं जरामरणनेमि आसवसमुदयमयेन अक्खेन विज्झित्वा तिभवरथे समायोजितं अनादिकालप्पवत्तं संसारचक्‍कं, तस्सानेन बोधिमण्डे वीरियपादेहि सीलपथवियं पतिट्ठाय सद्धाहत्थेन कम्मक्खयकरं ञाणफरसुं गहेत्वा सब्बे अरा हताति अरानं हतत्तापि अरहं।&lt;br&gt;&#xA;१२८. अथ वा संसारचक्‍कन्ति अनमतग्गं संसारवट्टं वुच्‍चति। तस्स च अविज्‍जा नाभि, मूलत्ता। जरामरणं नेमि, परियोसानत्ता। सेसा दस धम्मा अरा, अविज्‍जामूलकत्ता जरामरणपरियन्तत्ता च, तत्थ दुक्खादीसु अञ्‍ञाणं अविज्‍जा। कामभवे च अविज्‍जा कामभवे सङ्खारानं पच्‍चयो होति, रूपभवे अविज्‍जा रूपभवे सङ्खारानं पच्‍चयो होति, अरूपभवे अविज्‍जा अरूपभवे सङ्खारानं पच्‍चयो होति। कामभवे सङ्खारा कामभवे पटिसन्धिविञ्‍ञाणस्स पच्‍चया होन्ति, एस नयो इतरेसु। कामभवे पटिसन्धिविञ्‍ञाणं कामभवे नामरूपस्स पच्‍चयो होति, तथा रूपभवे। अरूपभवे नामस्सेव पच्‍चयो होति। कामभवे नामरूपं कामभवे सळायतनस्स पच्‍चयो होति, रूपभवे नामरूपं रूपभवे तिण्णं आयतनानं पच्‍चयो होति, अरूपभवे नामं अरूपभवे एकस्स आयतनस्स पच्‍चयो होति। कामभवे सळायतनं कामभवे छब्बिधस्स फस्सस्स पच्‍चयो होति, रूपभवे तीणि आयतनानि रूपभवे तिण्णं फस्सानं पच्‍चया होन्ति, अरूपभवे एकं आयतनं अरूपभवे एकस्स फस्सस्स पच्‍चयो होति। कामभवे छ फस्सा कामभवे छन्‍नं वेदनानं पच्‍चया होन्ति, रूपभवे तयो फस्सा तत्थेव तिस्सन्‍नं, अरूपभवे एको तत्थेव एकिस्सा वेदनाय पच्‍चयो होति। कामभवे छ वेदना कामभवे छन्‍नं तण्हाकायानं पच्‍चया होन्ति, रूपभवे तिस्सो तत्थेव तिण्णं, अरूपभवे एका वेदना अरूपभवे एकस्स तण्हाकायस्स पच्‍चयो होति। तत्थ तत्थ सा सा तण्हा तस्स तस्स उपादानस्स, उपादानादयो भवादीनं।&lt;br&gt;&#xA;कथं? इधेकच्‍चो कामे परिभुञ्‍जिस्सामीति कामुपादानपच्‍चया कायेन दुच्‍चरितं चरति, वाचाय दुच्‍चरितं चरति, मनसा दुच्‍चरितं चरति, दुच्‍चरितपारिपूरिया अपाये उपपज्‍जति। तत्थस्स उपपत्तिहेतुभूतं कम्मं कम्मभवो, कम्मनिब्बत्ता खन्धा उपपत्तिभवो, खन्धानं निब्बत्ति जाति, परिपाको जरा, भेदो मरणं।&lt;br&gt;&#xA;अपरो सग्गसम्पत्तिं अनुभविस्सामीति तथेव सुचरितं चरति, सुचरितपारिपूरिया सग्गे उपपज्‍जति। तत्थस्स उपपत्तिहेतुभूतं कम्मं कम्मभवोति सो एव नयो।&lt;br&gt;&#xA;अपरो पन ब्रह्मलोकसम्पत्तिं अनुभविस्सामीति कामुपादानपच्‍चयाएव मेत्तं भावेति, करुणं, मुदितं, उपेक्खं भावेति, भावनापारिपूरिया ब्रह्मलोके निब्बत्तति। तत्थस्स निब्बत्तिहेतुभूतं कम्मं कम्मभवोति सो एव नयो।&lt;br&gt;&#xA;अपरो अरूपभवे सम्पत्तिं अनुभविस्सामीति तथेव आकासानञ्‍चायतनादिसमापत्तियो भावेति, भावनापारिपूरिया तत्थ तत्थ निब्बत्तति। तत्थस्स निब्बत्तिहेतुभूतं कम्मं कम्मभवो, कम्मनिब्बत्ता खन्धा उपपत्तिभवो, खन्धानं निब्बत्ति जाति, परिपाको जरा, भेदो मरणन्ति। एस नयो सेसुपादानमूलिकासुपि योजनासु।&lt;br&gt;&#xA;एवं अयं अविज्‍जा हेतु, सङ्खारा हेतुसमुप्पन्‍ना, उभोपेते हेतुसमुप्पन्‍नाति पच्‍चयपरिग्गहे पञ्‍ञा धम्मट्ठितिञाणं। अतीतम्पि अद्धानं अनागतम्पि अद्धानं अविज्‍जा हेतु, सङ्खारा हेतुसमुप्पन्‍ना, उभोपेते हेतुसमुप्पन्‍नाति पच्‍चयपरिग्गहे पञ्‍ञा धम्मट्ठितिञाणन्ति एतेनेव नयेन सब्बपदानि वित्थारेतब्बानि।&lt;br&gt;&#xA;तत्थ अविज्‍जासङ्खारा एको सङ्खेपो, विञ्‍ञाणनामरूपसळायतनफस्सवेदना एको, तण्हुपादानभवा एको, जातिजरामरणं एको। पुरिमसङ्खेपो चेत्थ अतीतो अद्धा, द्वे मज्झिमा पच्‍चुप्पन्‍नो, जातिजरामरणं अनागतो। अविज्‍जासङ्खारग्गहणेन चेत्थ तण्हुपादानभवा गहिताव होन्तीति इमे पञ्‍च धम्मा अतीते कम्मवट्टं, विञ्‍ञाणादयो पञ्‍च एतरहि विपाकवट्टं, तण्हुपादानभवग्गहणेन अविज्‍जासङ्खारा गहिताव होन्तीति इमे पञ्‍च धम्मा एतरहि कम्मवट्टं, जातिजरामरणापदेसेन विञ्‍ञाणादीनं निद्दिट्ठत्ता इमे पञ्‍च धम्मा आयतिं विपाकवट्टं। ते आकारतो वीसतिविधा होन्ति। सङ्खारविञ्‍ञाणानञ्‍चेत्थ अन्तरा एको सन्धि, वेदनातण्हानमन्तरा एको, भवजातीनमन्तरा एकोति, इति भगवा एतं चतुसङ्खेपं तियद्धं वीसताकारं तिसन्धिं पटिच्‍चसमुप्पादं सब्बाकारतो जानाति पस्सति अञ्‍ञाति पटिविज्झति। तं ञातट्ठेन ञाणं, पजाननट्ठेन पञ्‍ञा, तेन वुच्‍चति पच्‍चयपरिग्गहे पञ्‍ञा धम्मट्ठितिञाणन्ति। इमिना धम्मट्ठितिञाणेन भगवा ते धम्मे यथाभूतं ञत्वा तेसु निब्बिन्दन्तो विरज्‍जन्तो विमुच्‍चन्तो वुत्तप्पकारस्स इमस्स संसारचक्‍कस्स अरे हनि विहनि विद्धंसेसि। एवम्पि अरानं हतत्ता अरहं।&lt;br&gt;&#xA;अरा संसारचक्‍कस्स, हता ञाणासिना यतो।&lt;br&gt;&#xA;लोकनाथेन तेनेस, अरहन्ति पवुच्‍चति॥&lt;br&gt;&#xA;१२९. अग्गदक्खिणेय्यत्ता च चीवरादिपच्‍चये अरहति पूजाविसेसञ्‍च। तेनेव च उप्पन्‍ने तथागते येकेचि महेसक्खा देवमनुस्सा, न ते अञ्‍ञत्थ पूजं करोन्ति। तथा हि ब्रह्मा सहम्पति सिनेरुमत्तेन रतनदामेन तथागतं पूजेसि। यथाबलञ्‍च अञ्‍ञे देवा मनुस्सा च बिम्बिसारकोसलराजादयो। परिनिब्बुतम्पि च भगवन्तं उद्दिस्स छन्‍नवुतिकोटिधनं विस्सज्‍जेत्वा असोकमहाराजा सकलजम्बुदीपे चतुरासीतिविहारसहस्सानि पतिट्ठापेसि। को पन वादो अञ्‍ञेसं पूजाविसेसानन्ति पच्‍चयादीनं अरहत्तापि अरहं।&lt;br&gt;&#xA;पूजाविसेसं सह पच्‍चयेहि,&lt;br&gt;&#xA;यस्मा अयं अरहति लोकनाथो।&lt;br&gt;&#xA;अत्थानुरूपं अरहन्ति लोके,&lt;br&gt;&#xA;तस्मा जिनो अरहति नाममेतं॥&lt;br&gt;&#xA;१३०. यथा च लोके येकेचि पण्डितमानिनो बाला असिलोकभयेन रहो पापं करोन्ति, एवमेस न कदाचि करोतीति पापकरणे रहाभावतोपि अरहं।&lt;br&gt;&#xA;यस्मा नत्थि रहो नाम, पापकम्मेसु तादिनो।&lt;br&gt;&#xA;रहाभावेन तेनेस, अरहं इति विस्सुतो॥&lt;br&gt;&#xA;एवं सब्बथापि –&lt;br&gt;&#xA;आरकत्ता हतत्ता च, किलेसारीन सो मुनि।&lt;br&gt;&#xA;हतसंसारचक्‍कारो, पच्‍चयादीन चारहो।&lt;br&gt;&#xA;न रहो करोति पापानि, अरहं तेन वुच्‍चतीति॥&lt;br&gt;&#xA;१३१. सम्मा सामञ्‍च सब्बधम्मानं बुद्धत्ता पन सम्मासम्बुद्धो। तथाहि एस सब्बधम्मे सम्मा सामञ्‍च बुद्धो, अभिञ्‍ञेय्ये धम्मे अभिञ्‍ञेय्यतो बुद्धो, परिञ्‍ञेय्ये धम्मे परिञ्‍ञेय्यतो, पहातब्बे धम्मे पहातब्बतो, सच्छिकातब्बे धम्मे सच्छिकातब्बतो, भावेतब्बे धम्मे भावेतब्बतो। तेनेव चाह –&lt;br&gt;&#xA;अभिञ्‍ञेय्यं अभिञ्‍ञातं, भावेतब्बञ्‍च भावितं।&lt;br&gt;&#xA;पहातब्बं पहीनं मे, तस्मा बुद्धोस्मि ब्राह्मणाति॥ (म॰ नि॰ २.३९९; सु॰ नि॰ ५६३)।&lt;br&gt;&#xA;१३२. अपिच चक्खुं दुक्खसच्‍चं, तस्स मूलकारणभावेन समुट्ठापिका पुरिमतण्हा समुदयसच्‍चं, उभिन्‍नं अप्पवत्ति निरोधसच्‍चं, निरोधपजानना पटिपदा मग्गसच्‍चन्ति एवं एकेकपदुद्धारेनापि सब्बधम्मे सम्मा सामञ्‍च बुद्धो, एस नयो सोतघानजिव्हाकायमनेसु। एतेनेव नयेन रूपादीनि छ आयतनानि, चक्खुविञ्‍ञाणादयो छविञ्‍ञाणकाया, चक्खुसम्फस्सादयो छ फस्सा, चक्खुसम्फस्सजादयो छ वेदना, रूपसञ्‍ञादयो छ सञ्‍ञा, रूपसञ्‍चेतनादयो छ चेतना, रूपतण्हादयो छ तण्हाकाया, रूपवितक्‍कादयो छ वितक्‍का, रूपविचारादयो छ विचारा, रूपक्खन्धादयो पञ्‍चक्खन्धा, दस कसिणानि, दस अनुस्सतियो, उद्धुमातकसञ्‍ञादिवसेन दस सञ्‍ञा, केसादयो द्वत्तिंसाकारा, द्वादसायतनानि, अट्ठारस धातुयो, कामभवादयो नव भवा, पठमादीनि चत्तारि झानानि, मेत्ताभावनादयो चतस्सो अप्पमञ्‍ञा, चतस्सो अरूपसमापत्तियो, पटिलोमतो जरामरणादीनि, अनुलोमतो अविज्‍जादीनि पटिच्‍चसमुप्पादङ्गानि च योजेतब्बानि।&lt;br&gt;&#xA;तत्रायं एकपदयोजना, जरामरणं दुक्खसच्‍चं, जाति समुदयसच्‍चं, उभिन्‍नम्पि निस्सरणं निरोधसच्‍चं, निरोधपजानना पटिपदा मग्गसच्‍चन्ति एवमेकेकपदुद्धारेन सब्बधम्मे सम्मा सामञ्‍च बुद्धो अनुबुद्धो पटिबुद्धो। तेन वुत्तं – ‘‘सम्मा सामञ्‍च सब्बधम्मानं बुद्धत्ता पन सम्मासम्बुद्धो’’ति।&lt;br&gt;&#xA;१३३. विज्‍जाहि पन चरणेन च सम्पन्‍नत्ता विज्‍जाचरणसम्पन्‍नो। तत्थ विज्‍जाति तिस्सोपि विज्‍जा अट्ठपि विज्‍जा। तिस्सो विज्‍जा भयभेरवसुत्ते (म॰ नि॰ १.५२ आदयो) वुत्तनयेनेव वेदितब्बा, अट्ठ अम्बट्ठसुत्ते (दी॰ नि॰ १.२७८ आदयो)। तत्र हि विपस्सनाञाणेन मनोमयिद्धिया च सह छ अभिञ्‍ञा परिग्गहेत्वा अट्ठ विज्‍जा वुत्ता। चरणन्ति सीलसंवरो, इन्द्रियेसु गुत्तद्वारता, भोजने मत्तञ्‍ञुता, जागरियानुयोगो, सत्त सद्धम्मा, चत्तारि रूपावचरज्झानानीति इमे पन्‍नरस धम्मा वेदितब्बा। इमेयेव हि पन्‍नरस धम्मा यस्मा एतेहि चरति अरियसावको गच्छति अमतं दिसं, तस्मा चरणन्ति वुत्ता। यथाह – ‘‘इध, महानाम, अरियसावको सीलवा होती’’ति (म॰ नि॰ २.२४) सब्बं मज्झिमपण्णासके वुत्तनयेनेव वेदितब्बं। भगवा इमाहि विज्‍जाहि इमिना च चरणेन समन्‍नागतो। तेन वुच्‍चति विज्‍जाचरणसम्पन्‍नोति।&lt;br&gt;&#xA;तत्थ विज्‍जासम्पदा भगवतो सब्बञ्‍ञुतं पूरेत्वा ठिता। चरणसम्पदा महाकारुणिकतं। सो सब्बञ्‍ञुताय सब्बसत्तानं अत्थानत्थं ञत्वा महाकारुणिकताय अनत्थं परिवज्‍जेत्वा अत्थे नियोजेति। यथा तं विज्‍जाचरणसम्पन्‍नो। तेनस्स सावका सुप्पटिपन्‍ना होन्ति, नो दुप्पटिपन्‍ना विज्‍जाचरणविपन्‍नानं सावका अत्तन्तपादयो विय।&lt;br&gt;&#xA;१३४. सोभनगमनत्ता, सुन्दरं ठानं गतत्ता, सम्मा गतत्ता, सम्मा च गदत्ता सुगतो। गमनम्पि हि गतन्ति वुच्‍चति। तञ्‍च भगवतो सोभनं परिसुद्धमनवज्‍जं। किं पन तन्ति? अरियमग्गो। तेन हेस गमनेन खेमं दिसं असज्‍जमानो गतोति सोभनगमनत्ता सुगतो। सुन्दरञ्‍चेस ठानं गतो अमतं निब्बानन्ति सुन्दरं ठानं गतत्तापि सुगतो। सम्मा च गतो तेन तेन मग्गेन पहीने किलेसे पुन अपच्‍चागच्छन्तो। वुत्तञ्हेतं – ‘‘सोतापत्तिमग्गेन ये किलेसा पहीना, ते किलेसे न पुनेति न पच्‍चेति न पच्‍चागच्छतीति सुगतो…पे॰… अरहत्तमग्गेन ये किलेसा पहीना, ते किलेसे न पुनेति न पच्‍चेति न पच्‍चागच्छतीति सुगतो’’ति, सम्मा वा गतो दीपङ्करपादमूलतो पभुति याव बोधिमण्डा ताव समतिंसपारमीपूरिकाय सम्मापटिपत्तिया सब्बलोकस्स हितसुखमेव करोन्तो सस्सतं, उच्छेदं, कामसुखं, अत्तकिलमथन्ति इमे च अन्ते अनुपगच्छन्तो गतोति सम्मा गतत्तापि सुगतो। सम्मा चेस गदति युत्तट्ठाने युत्तमेव वाचं भासतीति सम्मा गदत्तापि सुगतो। तत्रिदं साधकसुत्तं ‘‘यं तथागतो वाचं जानाति अभूतं अतच्छं अनत्थसञ्हितं, सा च परेसं अप्पिया अमनापा, न तं तथागतो वाचं भासति। यम्पि तथागतो वाचं जानाति भूतं तच्छं अनत्थसञ्हितं, सा च परेसं अप्पिया अमनापा, तम्पि तथागतो वाचं न भासति। यञ्‍च खो तथागतो वाचं जानाति भूतं तच्छं अत्थसञ्हितं, सा च परेसं अप्पिया अमनापा, तत्र कालञ्‍ञू तथागतो होति तस्सा वाचाय वेय्याकरणाय। यं तथागतो वाचं जानाति अभूतं अतच्छं अनत्थसञ्हितं, सा च परेसं पिया मनापा, न तं तथागतो वाचं भासति। यम्पि तथागतो वाचं जानाति भूतं तच्छं अनत्थसञ्हितं, सा च परेसं पिया मनापा, तम्पि तथागतो वाचं न भासति। यञ्‍च खो तथागतो वाचं जानाति भूतं तच्छं अत्थसञ्हितं, सा च परेसं पिया मनापा, तत्र कालञ्‍ञू तथागतो होति तस्सा वाचाय वेय्याकरणाया’’ति (म॰ नि॰ २.८६)। एवं सम्मा गदत्तापि सुगतोति वेदितब्बो।&lt;br&gt;&#xA;१३५. सब्बथापि विदितलोकत्ता पन लोकविदू। सो हि भगवा सभावतो समुदयतो निरोधतो निरोधूपायतोति सब्बथा लोकं अवेदि अञ्‍ञासि पटिविज्झि। यथाह – ‘‘यत्थ खो, आवुसो, न जायति न जीयति न मीयति न चवति न उपपज्‍जति, नाहं तं गमनेन लोकस्स अन्तं ञातेय्यं दट्ठेय्यं पत्तेय्यन्ति वदामि, न चाहं, आवुसो, अपत्वाव लोकस्स अन्तं दुक्खस्स अन्तकिरियं वदामि। अपि चाहं, आवुसो, इमस्मिञ्‍ञेव ब्याममत्ते कळेवरे ससञ्‍ञिम्हि समनके लोकञ्‍च पञ्‍ञपेमि लोकसमुदयञ्‍च लोकनिरोधञ्‍च लोकनिरोधगामिनिञ्‍च पटिपदं।&lt;br&gt;&#xA;गमनेन न पत्तब्बो, लोकस्सन्तो कुदाचनं।&lt;br&gt;&#xA;न च अपत्वा लोकन्तं, दुक्खा अत्थि पमोचनं॥&lt;br&gt;&#xA;तस्मा हवे लोकविदू सुमेधो,&lt;br&gt;&#xA;लोकन्तगू वूसितब्रह्मचरियो।&lt;br&gt;&#xA;लोकस्स अन्तं समितावि ञत्वा,&lt;br&gt;&#xA;नासीसति लोकमिमं परञ्‍चाति॥ (सं॰ नि॰ १.१०७; अ॰ नि॰ ४.४५)।&lt;br&gt;&#xA;१३६. अपिच तयो लोका सङ्खारलोको सत्तलोको ओकासलोकोति। तत्थ एको लोको सब्बे सत्ता आहारट्ठितिकाति (पटि॰ म॰ १.११२) आगतट्ठाने सङ्खारलोको वेदितब्बो। सस्सतो लोकोति वा असस्सतो लोकोति वाति (दी॰ नि॰ १.४२१) आगतट्ठाने सत्तलोको।&lt;br&gt;&#xA;यावता चन्दिमसूरिया परिहरन्ति, दिसा भन्ति विरोचमाना।&lt;br&gt;&#xA;ताव सहस्सधा लोको, एत्थ ते वत्तती वसोति॥ (म॰ नि॰ १.५०३) –&lt;br&gt;&#xA;आगतट्ठाने ओकासलोको। तम्पि भगवा सब्बथा अवेदि। तथा हिस्स ‘‘एको लोको सब्बे सत्ता आहारट्ठितिका। द्वे लोका नामञ्‍च रूपञ्‍च। तयो लोका तिस्सो वेदना। चत्तारो लोका चत्तारो आहारा। पञ्‍च लोका पञ्‍चुपादानक्खन्धा। छ लोका छ अज्झत्तिकानि आयतनानि। सत्त लोका सत्त विञ्‍ञाणट्ठितियो। अट्ठ लोका अट्ठ लोकधम्मा। नव लोका नव सत्तावासा। दस लोका दसायतनानि। द्वादस लोका द्वादसायतनानि। अट्ठारस लोका अट्ठारस धातुयो’’ति (पटि॰ म॰ १.११२) अयं सङ्खारलोकोपि सब्बथा विदितो।&lt;br&gt;&#xA;यस्मा पनेस सब्बेसम्पि सत्तानं आसयं जानाति, अनुसयं जानाति, चरितं जानाति, अधिमुत्तिं जानाति, अप्परजक्खे महारजक्खे, तिक्खिन्द्रिये मुदिन्द्रिये, स्वाकारे द्वाकारे, सुविञ्‍ञापये दुविञ्‍ञापये, भब्बे अभब्बे सत्ते जानाति। तस्मास्स सत्तलोकोपि सब्बथा विदितो।&lt;br&gt;&#xA;१३७. यथा च सत्तलोको, एवं ओकासलोकोपि। तथा हेस एकं चक्‍कवाळं आयामतो च वित्थारतो च योजनानं द्वादससतसहस्सानि चतुतिंससतानि च पञ्‍ञासञ्‍च योजनानि। परिक्खेपतो पन –&lt;br&gt;&#xA;सब्बं सतसहस्सानि, छत्तिंसपरिमण्डलं।&lt;br&gt;&#xA;दस चेव सहस्सानि, अड्ढुड्ढानि सतानि च॥&lt;br&gt;&#xA;तत्थ –&lt;br&gt;&#xA;दुवे सतसहस्सानि, चत्तारि नहुतानि च।&lt;br&gt;&#xA;एत्तकं बहलत्तेन, सङ्खातायं वसुन्धरा॥&lt;br&gt;&#xA;तस्सायेव सन्धारकं –&lt;br&gt;&#xA;चत्तारि सतसहस्सानि, अट्ठेव नहुतानि च।&lt;br&gt;&#xA;एत्तकं बहलत्तेन, जलं वाते पतिट्ठितं॥&lt;br&gt;&#xA;तस्सापि सन्धारको –&lt;br&gt;&#xA;नव सतसहस्सानि, मालुतो नभमुग्गतो।&lt;br&gt;&#xA;सट्ठिञ्‍चेव सहस्सानि, एसा लोकस्स सण्ठिति॥&lt;br&gt;&#xA;एवं सण्ठिते चेत्थ योजनानं –&lt;br&gt;&#xA;चतुरासीति सहस्सानि, अज्झोगाळ्हो महण्णवे।&lt;br&gt;&#xA;अच्‍चुग्गतो तावदेव, सिनेरु पब्बतुत्तमो॥&lt;br&gt;&#xA;ततो उपड्ढुपड्ढेन, पमाणेन यथाक्‍कमं।&lt;br&gt;&#xA;अज्झोगाळ्हुग्गता दिब्बा, नानारतनचित्तिता॥&lt;br&gt;&#xA;युगन्धरो ईसधरो, करवीको सुदस्सनो।&lt;br&gt;&#xA;नेमिन्धरो विनतको, अस्सकण्णो गिरि ब्रहा॥&lt;br&gt;&#xA;एते सत्त महासेला, सिनेरुस्स समन्ततो।&lt;br&gt;&#xA;महाराजानमावासा, देवयक्खनिसेविता॥&lt;br&gt;&#xA;योजनानं सतानुच्‍चो, हिमवा पञ्‍च पब्बतो।&lt;br&gt;&#xA;योजनानं सहस्सानि, तीणि आयतवित्थतो॥&lt;br&gt;&#xA;चतुरासीतिसहस्सेहि, कूटेहि पटिमण्डितो।&lt;br&gt;&#xA;तिपञ्‍चयोजनक्खन्ध-परिक्खेपा नगव्हया॥&lt;br&gt;&#xA;पञ्‍ञासयोजनक्खन्ध-साखायामा समन्ततो।&lt;br&gt;&#xA;सतयोजनवित्थिण्णा, तावदेव च उग्गता।&lt;br&gt;&#xA;जम्बू यस्सानुभावेन, जम्बुदीपो पकासितो॥&lt;br&gt;&#xA;यञ्‍चेतं जम्बुया पमाणं, एतदेव असुरानं चित्रपाटलिया, गरुळानं सिम्बलिरुक्खस्स, अपरगोयाने कदम्बस्स, उत्तरकुरूसु कप्परुक्खस्स, पुब्बविदेहे सिरीसस्स, तावतिंसेसु पारिच्छत्तकस्साति। तेनाहु पोराणा –&lt;br&gt;&#xA;‘‘पाटली सिम्बली जम्बू, देवानं पारिच्छत्तको।&lt;br&gt;&#xA;कदम्बो कप्परुक्खो च, सिरीसेन भवति सत्तमन्ति॥&lt;br&gt;&#xA;‘‘द्वेअसीति सहस्सानि, अज्झोगाळ्हो महण्णवे।&lt;br&gt;&#xA;अच्‍चुग्गतो तावदेव, चक्‍कवाळसिलुच्‍चयो।&lt;br&gt;&#xA;परिक्खिपित्वा तं सब्बं, लोकधातुमयं ठितो’’ति॥&lt;br&gt;&#xA;तत्थ चन्दमण्डलं एकूनपञ्‍ञासयोजनं। सूरियमण्डलं पञ्‍ञासयोजनं। तावतिंसभवनं दससहस्सयोजनं। तथा असुरभवनं अवीचिमहानिरयो जम्बुदीपो च। अपरगोयानं सत्तसहस्सयोजनं। तथा पुब्बविदेहं। उत्तरकुरु अट्ठसहस्सयोजनं। एकमेको चेत्थ महादीपो पञ्‍चसतपञ्‍चसतपरित्तदीपपरिवारो। तं सब्बम्पि एकं चक्‍कवाळं एका लोकधातु। तदन्तरेसु लोकन्तरिकनिरया।&lt;br&gt;&#xA;एवं अनन्तानि चक्‍कवाळानि अनन्ता लोकधातुयो भगवा अनन्तेन बुद्धञाणेन अवेदि अञ्‍ञासि पटिविज्झि। एवमस्स ओकासलोकोपि सब्बथा विदितो। एवम्पि सब्बथा विदितलोकत्ता लोकविदू।&lt;br&gt;&#xA;१३८. अत्तना पन गुणेहि विसिट्ठतरस्स कस्सचि अभावतो नत्थि एतस्स उत्तरोति अनुत्तरो। तथा हेस सीलगुणेनापि सब्बं लोकमभिभवति, समाधिपञ्‍ञाविमुत्तिविमुत्तिञाणदस्सनगुणेनापि। सीलगुणेनापि असमो असमसमो अप्पटिमो अप्पटिभागो अप्पटिपुग्गलो…पे॰… विमुत्तिञाणदस्सनगुणेनापि। यथाह – ‘‘न खो पनाहं समनुपस्सामि सदेवके लोके समारके…पे॰… सदेवमनुस्साय पजाय अत्तना सीलसम्पन्‍नतर’’न्ति वित्थारो। एवं अग्गपसादसुत्तादीनि (अ॰ नि॰ ४.३४; इतिवु॰ ९०) ‘‘न मे आचरियो अत्थी’’तिआदिका (म॰ नि॰ १.२८५; महाव॰ ११) गाथायो च वित्थारेतब्बा।&lt;br&gt;&#xA;१३९. पुरिसदम्मे सारेतीति पुरिसदम्मसारथि। दमेति विनेतीति वुत्तं होति। तत्थ पुरिसदम्माति अदन्ता दमेतुं युत्ता तिरच्छानपुरिसापि मनुस्सपुरिसापि अमनुस्सपुरिसापि। तथा हि भगवता तिरच्छानपुरिसापि अपलालो नागराजा, चूळोदरो, महोदरो, अग्गिसिखो, धूमसिखो, अरवाळो नागराजा, धनपालको हत्थीति एवमादयो दमिता निब्बिसा कता सरणेसु च सीलेसु च पतिट्ठापिता, मनुस्सपुरिसापि सच्‍चकनिगण्ठपुत्तअम्बट्ठमाणवपोक्खरसाति सोणदन्तकूटदन्तादयो, अमनुस्सपुरिसापि आळवकसूचिलोमखरलोमयक्खसक्‍कदेवराजादयो दमिता विनीता विचित्रेहि विनयनूपायेहि। ‘‘अहं खो, केसि, पुरिसदम्मे सण्हेनपि विनेमि, फरुसेनपि विनेमि, सण्हफरुसेनपि विनेमी’’ति (अ॰ नि॰ ४.११) इदञ्‍चेत्थ सुत्तं वित्थारेतब्बं।&lt;br&gt;&#xA;अपिच भगवा विसुद्धसीलादीनं पठमज्झानादीनि सोतापन्‍नादीनञ्‍च उत्तरि मग्गपटिपदं आचिक्खन्तो दन्तेपि दमेतियेव।&lt;br&gt;&#xA;अथ वा अनुत्तरो पुरिसदम्मसारथीति एकमेविदं अत्थपदं। भगवा हि तथा पुरिसदम्मे सारेति, यथा एकपल्‍लङ्केनेव निसिन्‍ना अट्ठ दिसा असज्‍जमाना धावन्ति। तस्मा अनुत्तरो पुरिसदम्मसारथीति वुच्‍चति। ‘‘हत्थिदमकेन, भिक्खवे, हत्थिदम्मो सारितो एकंयेव दिसं धावती’’ति इदञ्‍चेत्थ सुत्तं (म॰ नि॰ ३.३१२) वित्थारेतब्बं।&lt;br&gt;&#xA;१४०. दिट्ठधम्मिकसम्परायिकपरमत्थेहि यथारहं अनुसासतीति सत्था। अपिच सत्था वियाति सत्था, भगवा सत्थवाहो। यथा सत्थवाहो सत्थे कन्तारं तारेति चोरकन्तारं तारेति वाळकन्तारं तारेति दुब्भिक्खकन्तारं तारेति निरुदककन्तारं तारेति उत्तारेति नित्तारेति पतारेति खेमन्तभूमिं सम्पापेति, एवमेव भगवा सत्था सत्थवाहो सत्ते कन्तारं तारेति, जातिकन्तारं तारेतीतिआदिना निद्देसनयेनपेत्थ अत्थो वेदितब्बो। देवमनुस्सानन्ति देवानञ्‍च मनुस्सानञ्‍च। उक्‍कट्ठपरिच्छेदवसेन, भब्बपुग्गलपरिच्छेदवसेन चेतं वुत्तं। भगवा पन तिरच्छानगतानम्पि अनुसासनिप्पदानेन सत्थायेव। तेपि हि भगवतो धम्मस्सवनेन उपनिस्सयसम्पत्तिं पत्वा ताय एव उपनिस्सयसम्पत्तिया दुतिये वा ततिये वा अत्तभावे मग्गफलभागिनो होन्ति। मण्डूकदेवपुत्तादयो चेत्थ निदस्सनं।&lt;br&gt;&#xA;भगवति किर गग्गराय पोक्खरणिया तीरे चम्पानगरवासीनं धम्मं देसियमाने एको मण्डूको भगवतो सरे निमित्तं अग्गहेसि, तं एको वच्छपालको दण्डं ओलुब्भ तिट्ठन्तो सीसे सन्‍निरुम्भित्वा अट्ठासि। सो तावदेव कालङ्कत्वा तावतिंसभवने द्वादसयोजनिके कनकविमाने निब्बत्ति। सुत्तप्पबुद्धो विय च तत्थ अच्छरासङ्घपरिवुतं अत्तानं दिस्वा ‘‘अरे अहम्पि नाम इध निब्बत्तो, किं नु खो कम्ममकासि’’न्ति आवज्‍जेन्तो न अञ्‍ञं किञ्‍चि अद्दस अञ्‍ञत्र भगवतो सरे निमित्तग्गाहा। सो तावदेव सह विमानेन आगन्त्वा भगवतो पादे सिरसा वन्दि। भगवा जानन्तोव पुच्छि –&lt;br&gt;&#xA;‘‘को मे वन्दति पादानि, इद्धिया यससा जलं।&lt;br&gt;&#xA;अभिक्‍कन्तेन वण्णेन, सब्बा ओभासयं दिसा’’ति॥&lt;br&gt;&#xA;मण्डूकोहं पुरे आसिं, उदके वारिगोचरो।&lt;br&gt;&#xA;तव धम्मं सुणन्तस्स, अवधि वच्छपालकोति॥&lt;br&gt;&#xA;भगवा तस्स धम्मं देसेसि। चतुरासीतिया पाणसहस्सानं धम्माभिसमयो अहोसि। देवपुत्तोपि सोतापत्तिफले पतिट्ठाय सितं कत्वा पक्‍कमीति।&lt;br&gt;&#xA;१४१. यं पन किञ्‍चि अत्थि ञेय्यं नाम, सब्बस्सेव बुद्धत्ता विमोक्खन्तिकञ्‍ञाणवसेन बुद्धो। यस्मा वा चत्तारि सच्‍चानि अत्तनापि बुज्झि, अञ्‍ञेपि सत्ते बोधेसि, तस्मा एवमादीहिपि कारणेहि बुद्धो। इमस्स च पनत्थस्स विञ्‍ञापनत्थं ‘‘बुज्झिता सच्‍चानीति बुद्धो। बोधेता पजायाति बुद्धो’’ति एवं पवत्तो सब्बोपि निद्देसनयो (महानि॰ १९२) पटिसम्भिदानयो (पटि॰ म॰ १.१६२) वा वित्थारेतब्बो।&lt;br&gt;&#xA;१४२. भगवाति इदं पनस्स गुणविसिट्ठसब्बसत्तुत्तमगरुगारवाधिवचनं। तेनाहु पोराणा –&lt;br&gt;&#xA;‘‘भगवाति वचनं सेट्ठं, भगवाति वचनमुत्तमं।&lt;br&gt;&#xA;गरुगारवयुत्तो सो, भगवा तेन वुच्‍चती’’ति॥&lt;br&gt;&#xA;चतुब्बिधं वा नामं आवत्थिकं लिङ्गिकं नेमित्तिकं अधिच्‍चसमुप्पन्‍नन्ति। अधिच्‍चसमुप्पन्‍नं नाम लोकियवोहारेन यदिच्छकन्ति वुत्तं होति। तत्थ वच्छो दम्मो बलीबद्दोति एवमादि आवत्थिकं। दण्डी छत्ती सिखी करीति एवमादि लिङ्गिकं। तेविज्‍जो छळभिञ्‍ञोति एवमादि नेमित्तिकं। सिरिवड्ढको धनवड्ढकोति एवमादि वचनत्थं अनपेक्खित्वा पवत्तं अधिच्‍चसमुप्पन्‍नं। इदं पन भगवाति नामं नेमित्तिकं, न महामायाय, न सुद्धोदनमहाराजेन, न असीतिया ञातिसहस्सेहि कतं, न सक्‍कसन्तुसितादीहि देवताविसेसेहि। वुत्तम्पि चेतं धम्मसेनापतिना ‘‘भगवाति नेतं नामं मातरा कतं…पे॰… विमोक्खन्तिकमेतं बुद्धानं भगवन्तानं बोधिया मूले सह सब्बञ्‍ञुतञ्‍ञाणस्स पटिलाभा सच्छिका पञ्‍ञत्ति यदिदं भगवा’’ति (महानि॰ ८४)।&lt;br&gt;&#xA;१४३. यंगुणनेमित्तिकञ्‍चेतं नामं, तेसं गुणानं पकासनत्थं इमं गाथं वदन्ति –&lt;br&gt;&#xA;‘‘भगी भजी भागि विभत्तवा इति,&lt;br&gt;&#xA;अकासि भग्गन्ति गरूति भाग्यवा।&lt;br&gt;&#xA;बहूहि ञायेहि सुभावितत्तनो,&lt;br&gt;&#xA;भवन्तगो सो भगवाति वुच्‍चती’’ति॥ –&lt;br&gt;&#xA;निद्देसे (महानि॰ ८४) वुत्तनयेनेव चेत्थ तेसं तेसं पदानं अत्थो दट्ठब्बो।&lt;br&gt;&#xA;१४४. अयं पन अपरो नयो।&lt;br&gt;&#xA;भाग्यवा भग्गवा युत्तो, भगेहि च विभत्तवा।&lt;br&gt;&#xA;भत्तवा वन्तगमनो, भवेसु भगवा ततोति॥&lt;br&gt;&#xA;तत्थ वण्णागमो वण्णविपरिययोतिआदिकं निरुत्तिलक्खणं गहेत्वा सद्दनयेन वा पिसोदरादिपक्खेपलक्खणं गहेत्वा यस्मा लोकियलोकुत्तरसुखाभिनिब्बत्तकं दानसीलादिपारप्पत्तं भाग्यमस्स अत्थि, तस्मा भाग्यवाति वत्तब्बे भगवाति वुच्‍चतीति ञातब्बं।&lt;br&gt;&#xA;यस्मा पन अहिरिकानोत्तप्पकोधूपनाहमक्खपळासइस्सामच्छरियमायासाठेय्यथम्भसारम्भमानातिमानमदपमादतण्हाअविज्‍जा- तिविधाकुसलमूलदुच्‍चरितसंकिलेसमलविसमसञ्‍ञावितक्‍कपपञ्‍चचतुब्बिधविपरियेस- आसवगन्थओघयोगअगतितण्हुप्पादुपादानपञ्‍चचेतोखीलविनिबन्धनीवरणाभिनन्दना- छविवादमूलतण्हाकायसत्तानुसयअट्ठमिच्छत्तनवतण्हामूलकदसाकुसलकम्मपथद्वासट्ठिदिट्ठिगत- अट्ठसततण्हाविचरितप्पभेदसब्बदरथपरिळाहकिलेससतसहस्सानि , सङ्खेपतो वा पञ्‍च किलेसखन्धअभिसङ्खारदेवपुत्तमच्‍चुमारे अभञ्‍जि। तस्मा भग्गत्ता एतेसं परिस्सयानं भग्गवाति वत्तब्बे भगवाति वुच्‍चति। आह चेत्थ –&lt;br&gt;&#xA;‘‘भग्गरागो भग्गदोसो, भग्गमोहो अनासवो।&lt;br&gt;&#xA;भग्गास्स पापका धम्मा, भगवा तेन वुच्‍चती’’ति॥&lt;br&gt;&#xA;भाग्यवताय चस्स सतपुञ्‍ञलक्खणधरस्स रूपकायसम्पत्ति दीपिता होति। भग्गदोसताय धम्मकायसम्पत्ति। तथा लोकियसरिक्खकानं बहुमतभावो, गहट्ठपब्बजितेहि अभिगमनीयता, अभिगतानञ्‍च नेसं कायचित्तदुक्खापनयने पटिबलभावो, आमिसदानधम्मदानेहि उपकारिता, लोकियलोकुत्तरसुखेहि च संयोजनसमत्थता दीपिता होति।&lt;br&gt;&#xA;यस्मा च लोके इस्सरियधम्मयससिरिकामपयत्तेसु छसु धम्मेसु भगसद्दो पवत्तति, परमञ्‍चस्स सकचित्ते इस्सरियं, अणिमालङ्घिमादिकं वा लोकियसम्मतं सब्बाकारपरिपूरं अत्थि। तथा लोकुत्तरो धम्मो। लोकत्तयब्यापको यथाभुच्‍चगुणाधिगतो अतिविय परिसुद्धो यसो। रूपकायदस्सनब्यावटजननयनप्पसादजननसमत्था सब्बाकारपरिपूरा सब्बङ्गपच्‍चङ्गसिरी। यं यं एतेन इच्छितं पत्थितं अत्तहितं परहितं वा, तस्स तस्स तथेव अभिनिप्फन्‍नत्ता इच्छितत्थनिब्बत्तिसञ्‍ञितो कामो। सब्बलोकगरुभावप्पत्तिहेतुभूतो सम्मावायामसङ्खातो पयत्तो च अत्थि। तस्मा इमेहि भगेहि युत्तत्तापि भगा अस्स सन्तीति इमिना अत्थेन भगवाति वुच्‍चति।&lt;br&gt;&#xA;यस्मा पन कुसलादीहि भेदेहि सब्बधम्मे, खन्धायतनधातुसच्‍चइन्द्रियपटिच्‍चसमुप्पादादीहि वा कुसलादिधम्मे, पीळनसङ्खतसन्तापविपरिणामट्ठेन वा दुक्खं अरियसच्‍चं, आयूहननिदानसंयोगपलिबोधट्ठेन समुदयं, निस्सरणविवेकासङ्खतअमतट्ठेन निरोधं, निय्यानिकहेतुदस्सनाधिपतेय्यट्ठेन मग्गं विभत्तवा, विभजित्वा विवरित्वा देसितवाति वुत्तं होति। तस्मा विभत्तवाति वत्तब्बे भगवाति वुच्‍चति।&lt;br&gt;&#xA;यस्मा च एस दिब्बब्रह्मअरियविहारे कायचित्तउपधिविवेके सुञ्‍ञतप्पणिहितानिमित्तविमोक्खे अञ्‍ञे च लोकियलोकुत्तरे उत्तरिमनुस्सधम्मे भजि सेवि बहुलं अकासि, तस्मा भत्तवाति वत्तब्बे भगवाति वुच्‍चति।&lt;br&gt;&#xA;यस्मा पन तीसु भवेसु तण्हासङ्खातं गमनं अनेन वन्तं, तस्मा भवेसु वन्तगमनोति वत्तब्बे भवसद्दतो भकारं गमनसद्दतो गकारं वन्तसद्दतो वकारञ्‍च दीघं कत्वा आदाय भगवाति वुच्‍चति यथा लोके मेहनस्स खस्स मालाति वत्तब्बे मेखलाति।&lt;br&gt;&#xA;१४५. तस्सेवं इमिना च इमिना च कारणेन सो भगवा अरहं…पे॰… इमिना च इमिना च कारणेन भगवाति बुद्धगुणे अनुस्सरतो नेव तस्मिं समये रागपरियुट्ठितं चित्तं होति, न दोसपरियुट्ठितं, न मोहपरियुट्ठितं चित्तं होति। उजुगतमेवस्स तस्मिं समये चित्तं होति तथागतमारब्भ (अ॰ नि॰ ६.१०)। इच्‍चस्स एवं रागादिपरियुट्ठानाभावेन विक्खम्भितनीवरणस्स कम्मट्ठानाभिमुखताय उजुगतचित्तस्स बुद्धगुणपोणा वितक्‍कविचारा पवत्तन्ति। बुद्धगुणे अनुवितक्‍कयतो अनुविचारयतो पीति उप्पज्‍जति। पीतिमनस्स पीतिपदट्ठानाय पस्सद्धिया कायचित्तदरथा पटिप्पस्सम्भन्ति। पस्सद्धदरथस्स कायिकम्पि चेतसिकम्पि सुखं उप्पज्‍जति। सुखिनो बुद्धगुणारम्मणं हुत्वा चित्तं समाधियतीति अनुक्‍कमेन एकक्खणे झानङ्गानि उप्पज्‍जन्ति। बुद्धगुणानं पन गम्भीरताय नानप्पकारगुणानुस्सरणाधिमुत्तताय वा अप्पनं अप्पत्वा उपचारप्पत्तमेव झानं होति। तदेतं बुद्धगुणानुस्सरणवसेन उप्पन्‍नत्ता बुद्धानुस्सतिच्‍चेव सङ्खं गच्छति।&lt;br&gt;&#xA;इमञ्‍च पन बुद्धानुस्सतिं अनुयुत्तो भिक्खु सत्थरि सगारवो होति सप्पतिस्सो, सद्धावेपुल्‍लं सतिवेपुल्‍लं पञ्‍ञावेपुल्‍लं पुञ्‍ञवेपुल्‍लञ्‍च अधिगच्छति, पीतिपामोज्‍जबहुलो होति, भयभेरवसहो दुक्खाधिवासनसमत्थो, सत्थारा संवाससञ्‍ञं पटिलभति। बुद्धगुणानुस्सतिया अज्झावुत्थञ्‍चस्स सरीरम्पि चेतियघरमिव पूजारहं होति। बुद्धभूमियं चित्तं नमति। वीतिक्‍कमितब्बवत्थुसमायोगे चस्स सम्मुखा सत्थारं पस्सतो विय हिरोत्तप्पं पच्‍चुपट्ठाति। उत्तरि अप्पटिविज्झन्तो पन सुगतिपरायनो होति।&lt;br&gt;&#xA;तस्मा हवे अप्पमादं, कयिराथ सुमेधसो।&lt;br&gt;&#xA;एवं महानुभावाय, बुद्धानुस्सतिया सदाति॥&lt;br&gt;&#xA;इदं ताव बुद्धानुस्सतियं वित्थारकथामुखं।&lt;/p&gt;</description>
    </item>
    <item>
      <title>०८. अनुस्सतिकम्मट्ठाननिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/08_anussatikammaTThAnaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/08_anussatikammaTThAnaniddeso/</guid>
      <description>&lt;p&gt;८. अनुस्सतिकम्मट्ठाननिद्देसो&lt;/p&gt;&#xA;&lt;h2 id=&#34;मरणससतकथ&#34;&gt;मरणस्सतिकथा&lt;/h2&gt;&#xA;&lt;p&gt;१६७. इदानि इतो अनन्तराय मरणस्सतिया भावनानिद्देसो अनुप्पत्तो। तत्थ मरणन्ति एकभवपरियापन्‍नस्स जीवितिन्द्रियस्स उपच्छेदो। यं पनेतं अरहन्तानं वट्टदुक्खसमुच्छेदसङ्खातं समुच्छेदमरणं, सङ्खारानं खणभङ्गसङ्खातं खणिकमरणं, रुक्खो मतो लोहं मतन्तिआदीसु सम्मुतिमरणञ्‍च, न तं इध अधिप्पेतं।&lt;br&gt;&#xA;यम्पि चेतं अधिप्पेतं, तं कालमरणं अकालमरणन्ति दुविधं होति। तत्थ कालमरणं पुञ्‍ञक्खयेन वा आयुक्खयेन वा उभयक्खयेन वा होति। अकालमरणं कम्मुपच्छेदककम्मवसेन।&lt;br&gt;&#xA;तत्थ यं विज्‍जमानायपि आयुसन्तानजनकपच्‍चयसम्पत्तिया केवलं पटिसन्धिजनकस्स कम्मस्स विपक्‍कविपाकत्ता मरणं होति, इदं पुञ्‍ञक्खयेन मरणं नाम। यं गतिकालाहारादिसम्पत्तिया अभावेन अज्‍जतनकालपुरिसानं विय वस्ससतमत्तपरिमाणस्स आयुनो खयवसेन मरणं होति, इदं आयुक्खयेन मरणं नाम। यं पन दूसीमारकलाबुराजादीनं विय तङ्खणञ्‍ञेव ठानाचावनसमत्थेन कम्मुना उपच्छिन्‍नसन्तानानं, पुरिमकम्मवसेन वा सत्थहरणादीहि उपक्‍कमेहि उपच्छिज्‍जमानसन्तानानं मरणं होति, इदं अकालमरणं नाम। तं सब्बम्पि वुत्तप्पकारेन जीवितिन्द्रियुपच्छेदेन सङ्गहितं। इति जीवितिन्द्रियुपच्छेदसङ्खातस्स मरणस्स सरणं मरणस्सति।&lt;br&gt;&#xA;१६८. तं भावेतुकामेन रहोगतेन पटिसल्‍लीनेन ‘‘मरणं भविस्सति, जीवितिन्द्रियं उपच्छिज्‍जिस्सती’’ति वा, ‘‘मरणं मरण’’न्ति वा योनिसो मनसिकारो पवत्तेतब्बो। अयोनिसो पवत्तयतो हि इट्ठजनमरणानुस्सरणे सोको उप्पज्‍जति विजातमातुया पियपुत्तमरणानुस्सरणे विय। अनिट्ठजनमरणानुस्सरणे पामोज्‍जं उप्पज्‍जति वेरीनं वेरिमरणानुस्सरणे विय। मज्झत्तजनमरणानुस्सरणे संवेगो न उप्पज्‍जति मतकळेवरदस्सने छवडाहकस्स विय। अत्तनो मरणानुस्सरणे सन्तासो उप्पज्‍जति उक्खित्तासिकं वधकं दिस्वा भीरुकजातिकस्स विय। तदेतं सब्बम्पि सतिसंवेगञाणविरहतो होति। तस्मा तत्थ तत्थ हतमतसत्ते ओलोकेत्वा दिट्ठपुब्बसम्पत्तीनं सत्तानं मतानं मरणं आवज्‍जेत्वा सतिञ्‍च संवेगञ्‍च ञाणञ्‍च योजेत्वा ‘‘मरणं भविस्सती’’तिआदिना नयेन मनसिकारो पवत्तेतब्बो। एवं पवत्तेन्तो हि योनिसो पवत्तेति, उपायेन पवत्तेतीति अत्थो। एवं पवत्तयतोयेव हि एकच्‍चस्स नीवरणानि विक्खम्भन्ति, मरणारम्मणा सति सण्ठाति, उपचारप्पत्तमेव कम्मट्ठानं होति।&lt;br&gt;&#xA;१६९. यस्स पन एत्तावता न होति, तेन वधकपच्‍चुपट्ठानतो, सम्पत्तिविपत्तितो, उपसंहरणतो, कायबहुसाधारणतो, आयुदुब्बलतो, अनिमित्ततो, अद्धानपरिच्छेदतो, खणपरित्ततोति इमेहि अट्ठहाकारेहि मरणं अनुस्सरितब्बं।&lt;br&gt;&#xA;तत्थ वधकपच्‍चुपट्ठानतोति वधकस्स विय पच्‍चुपट्ठानतो। यथा हि इमस्स सीसं छिन्दिस्सामीति असिं गहेत्वा गीवाय चारयमानो वधको पच्‍चुपट्ठितोव होति, एवं मरणम्पि पच्‍चुपट्ठितमेवाति अनुस्सरितब्बं। कस्मा? सह जातिया आगततो, जीवितहरणतो च। यथा हि अहिच्छत्तकमकुळं मत्थकेन पंसुं गहेत्वाव उग्गच्छति, एवं सत्ता जरामरणं गहेत्वाव निब्बत्तन्ति। तथा हि नेसं पटिसन्धिचित्तं उप्पादानन्तरमेव जरं पत्वा पब्बतसिखरतो पतितसिला विय भिज्‍जति सद्धिं सम्पयुत्तखन्धेहि। एवं खणिकमरणं ताव सह जातिया आगतं। जातस्स पन अवस्सं मरणतो इधाधिप्पेतमरणम्पि सह जातिया आगतं। तस्मा एस सत्तो जातकालतो पट्ठाय यथा नाम उट्ठितो सूरियो अत्थाभिमुखो गच्छतेव, गतगतट्ठानतो ईसकम्पि न निवत्तति। यथा वा नदी पब्बतेय्या सीघसोता हारहारिनी सन्दतेव वत्ततेव ईसकम्पि न निवत्तति, एवं ईसकम्पि अनिवत्तमानो मरणाभिमुखोव याति। तेन वुत्तं –&lt;br&gt;&#xA;‘‘यमेकरत्तिं पठमं, गब्भे वसति माणवो।&lt;br&gt;&#xA;अब्भुट्ठितोव सो याति, स गच्छं न निवत्तती’’ति॥ (जा॰ १.१५.३६३)।&lt;br&gt;&#xA;एवं गच्छतो चस्स गिम्हाभितत्तानं कुन्‍नदीनं खयो विय, पातो आपोरसानुगतबन्धनानं दुमप्फलानं पतनं विय, मुग्गराभिताळितानं मत्तिकभाजनानं भेदो विय, सूरियरस्मिसम्फुट्ठानं उस्सावबिन्दूनं विद्धंसनं विय च मरणमेव आसन्‍नं होति। तेनाह –&lt;br&gt;&#xA;‘‘अच्‍चयन्ति अहोरत्ता, जीवितमुपरुज्झति।&lt;br&gt;&#xA;आयु खीयति मच्‍चानं, कुन्‍नदीनंव ओदकं॥ (सं॰ नि॰ १.१४६)।&lt;br&gt;&#xA;‘‘फलानमिव पक्‍कानं, पातो पपततो भयं।&lt;br&gt;&#xA;एवं जातान मच्‍चानं, निच्‍चं मरणतो भयं॥&lt;br&gt;&#xA;‘‘यथापि कुम्भकारस्स, कतं मत्तिकभाजनं।&lt;br&gt;&#xA;खुद्दकञ्‍च महन्तञ्‍च, यं पक्‍कं यञ्‍च आमकं।&lt;br&gt;&#xA;सब्बं भेदनपरियन्तं, एवं मच्‍चान जीवितं’॥ (सु॰ नि॰ ५८१-५८२)।&lt;br&gt;&#xA;‘‘उस्सावोव तिणग्गम्हि, सूरियुग्गमनं पति।&lt;br&gt;&#xA;एवमायु मनुस्सानं, मा मं अम्म निवारया’’ति॥ (जा॰ १.११.७९)।&lt;br&gt;&#xA;एवं उक्खित्तासिको वधको विय सह जातिया आगतं पनेतं मरणं गीवाय असिं चारयमानो सो वधको विय जीवितं हरतियेव, न अहरित्वा निवत्तति। तस्मा सह जातिया आगततो, जीवितहरणतो च उक्खित्तासिको वधको विय मरणम्पि पच्‍चुपट्ठितमेवाति एवं वधकपच्‍चुपट्ठानतो मरणं अनुस्सरितब्बं।&lt;br&gt;&#xA;१७०. सम्पत्तिविपत्तितोति इध सम्पत्ति नाम तावदेव सोभति, याव नं विपत्ति नाभिभवति, न च सा सम्पत्ति नाम अत्थि, या विपत्तिं अतिक्‍कम्म तिट्ठेय्य। तथा हि –&lt;br&gt;&#xA;‘‘सकलं मेदिनिं भुत्वा, दत्वा कोटिसतं सुखी।&lt;br&gt;&#xA;अड्ढामलकमत्तस्स, अन्ते इस्सरतं गतो॥&lt;br&gt;&#xA;‘‘तेनेव देहबन्धेन, पुञ्‍ञम्हि खयमागते।&lt;br&gt;&#xA;मरणाभिमुखो सोपि, असोको सोकमागतो’’ति॥&lt;br&gt;&#xA;अपिच सब्बं आरोग्यं ब्याधिपरियोसानं, सब्बं योब्बनं जरापरियोसानं, सब्बं जीवितं मरणपरियोसानं, सब्बोयेव लोकसन्‍निवासो जातिया अनुगतो, जराय अनुसटो, ब्याधिना अभिभूतो, मरणेन अब्भाहतो। तेनाह –&lt;br&gt;&#xA;‘‘यथापि सेला विपुला, नभं आहच्‍च पब्बता।&lt;br&gt;&#xA;समन्ता अनुपरियेय्युं, निप्पोथेन्ता चतुद्दिसा॥&lt;br&gt;&#xA;‘‘एवं जरा च मच्‍चु च, अधिवत्तन्ति पाणिने।&lt;br&gt;&#xA;खत्तिये ब्राह्मणे वेस्से, सुद्दे चण्डालपुक्‍कुसे।&lt;br&gt;&#xA;न किञ्‍चि परिवज्‍जेति, सब्बमेवाभिमद्दति॥&lt;br&gt;&#xA;‘‘न तत्थ हत्थीनं भूमि, न रथानं न पत्तिया।&lt;br&gt;&#xA;न चापि मन्तयुद्धेन, सक्‍का जेतुं धनेन वा’’ति॥ (सं॰ नि॰ १.१३६)।&lt;br&gt;&#xA;एवं जीवितसम्पत्तिया मरणविपत्तिपरियोसानतं ववत्थपेन्तेन सम्पत्तिविपत्तितो मरणं अनुस्सरितब्बं।&lt;br&gt;&#xA;१७१. उपसंहरणतोति परेहि सद्धिं अत्तनो उपसंहरणतो। तत्थ सत्तहाकारेहि उपसंहरणतो मरणं अनुस्सरितब्बं, यसमहत्ततो, पुञ्‍ञमहत्ततो, थाममहत्ततो, इद्धिमहत्ततो, पञ्‍ञामहत्ततो, पच्‍चेकबुद्धतो, सम्मासम्बुद्धतोति। कथं? इदं मरणं नाम महायसानं महापरिवारानं सम्पन्‍नधनवाहनानं महासम्मतमन्धातुमहासुदस्सन दळ्हनेमि निमिप्पभुतीनम्पि उपरि निरासङ्कमेव पतितं, किमङ्गं पन मय्हं उपरि न पतिस्सति?&lt;br&gt;&#xA;महायसा राजवरा, महासम्मतआदयो।&lt;br&gt;&#xA;तेपि मच्‍चुवसं पत्ता, मादिसेसु कथाव काति॥&lt;br&gt;&#xA;एवं ताव यसमहत्ततो अनुस्सरितब्बं।&lt;br&gt;&#xA;कथं पुञ्‍ञमहत्ततो?&lt;br&gt;&#xA;जोतिको जटिलो उग्गो, मेण्डको अथ पुण्णको।&lt;br&gt;&#xA;एते चञ्‍ञे च ये लोके, महापुञ्‍ञाति विस्सुता।&lt;br&gt;&#xA;सब्बे मरणमापन्‍ना, मादिसेसु कथाव काति॥&lt;br&gt;&#xA;एवं पुञ्‍ञमहत्ततो अनुस्सरितब्बं।&lt;br&gt;&#xA;कथं थाममहत्ततो?&lt;br&gt;&#xA;वासुदेवो बलदेवो, भीमसेनो युधिट्ठिलो।&lt;br&gt;&#xA;चानुरो यो महामल्‍लो, अन्तकस्स वसं गता॥&lt;br&gt;&#xA;एवं थामबलूपेता, इति लोकम्हि विस्सुता।&lt;br&gt;&#xA;एतेपि मरणं याता, मादिसेसु कथाव काति॥&lt;br&gt;&#xA;एवं थाममहत्ततो अनुस्सरितब्बं।&lt;br&gt;&#xA;कथं इद्धिमहत्ततो?&lt;br&gt;&#xA;पादङ्गुट्ठकमत्तेन , वेजयन्तमकम्पयि।&lt;br&gt;&#xA;यो नामिद्धिमतं सेट्ठो, दुतियो अग्गसावको॥&lt;br&gt;&#xA;सोपि मच्‍चुमुखं घोरं, मिगो सीहमुखं विय।&lt;br&gt;&#xA;पविट्ठो सह इद्धीहि, मादिसेसु कथाव काति॥&lt;br&gt;&#xA;एवं इद्धिमहत्ततो अनुस्सरितब्बं।&lt;br&gt;&#xA;कथं पञ्‍ञामहत्ततो?&lt;br&gt;&#xA;लोकनाथं ठपेत्वान, ये चञ्‍ञे अत्थि पाणिनो।&lt;br&gt;&#xA;पञ्‍ञाय सारिपुत्तस्स, कलं नाग्घन्ति सोळसिं॥&lt;br&gt;&#xA;एवं नाम महापञ्‍ञो, पठमो अग्गसावको।&lt;br&gt;&#xA;मरणस्स वसं पत्तो, मादिसेसु कथाव काति॥&lt;br&gt;&#xA;एवं पञ्‍ञामहत्ततो अनुस्सरितब्बं।&lt;br&gt;&#xA;कथं पच्‍चेकबुद्धतो? येपि ते अत्तनो ञाणवीरियबलेन सब्बकिलेससत्तुनिम्मथनं कत्वा पच्‍चेकबोधिं पत्ता खग्गविसाणकप्पा सयम्भुनो, तेपि मरणतो न मुत्ता, कुतो पनाहं मुच्‍चिस्सामीति।&lt;br&gt;&#xA;तं तं निमित्तमागम्म, वीमंसन्ता महेसयो।&lt;br&gt;&#xA;सयम्भुञ्‍ञाणतेजेन, ये पत्ता आसवक्खयं॥&lt;br&gt;&#xA;एकचरियनिवासेन, खग्गसिङ्गसमूपमा।&lt;br&gt;&#xA;तेपि नातिगता मच्‍चुं, मादिसेसु कथाव काति॥&lt;br&gt;&#xA;एवं पच्‍चेकबुद्धतो अनुस्सरितब्बं।&lt;br&gt;&#xA;कथं सम्मासम्बुद्धतो? योपि सो भगवा असीतिअनुब्यञ्‍जनपटिमण्डितद्वत्तिंसमहापुरिसलक्खणविचित्ररूपकायो सब्बाकारपरिसुद्धसीलक्खन्धादिगुणरतनसमिद्धधम्मकायो यसमहत्तपुञ्‍ञमहत्तथाममहत्तइद्धिमहत्तपञ्‍ञामहत्तानं पारं गतो असमो असमसमो अप्पटिपुग्गलो अरहं सम्मासम्बुद्धो, सोपि सलिलवुट्ठिनिपातेन महाअग्गिक्खन्धो विय मरणवुट्ठिनिपातेन ठानसो वूपसन्तो।&lt;br&gt;&#xA;एवं महानुभावस्स, यं नामेतं महेसिनो।&lt;br&gt;&#xA;न भयेन न लज्‍जाय, मरणं वसमागतं॥&lt;br&gt;&#xA;निल्‍लज्‍जं वीतसारज्‍जं, सब्बसत्ताभिमद्दनं।&lt;br&gt;&#xA;तयिदं मादिसं सत्तं, कथं नाभिभविस्सतीति॥&lt;br&gt;&#xA;एवं सम्मासम्बुद्धतो अनुस्सरितब्बं।&lt;br&gt;&#xA;तस्सेवं यसमहत्ततादिसम्पन्‍नेहि परेहि सद्धिं मरणसामञ्‍ञताय अत्तानं उपसंहरित्वा तेसं विय सत्तविसेसानं मय्हम्पि मरणं भविस्सतीति अनुस्सरतो उपचारप्पत्तं कम्मट्ठानं होतीति। एवं उपसंहरणतो मरणं अनुस्सरितब्बं।&lt;br&gt;&#xA;१७२. कायबहुसाधारणतोति अयं कायो बहुसाधारणो। असीतिया ताव किमिकुलानं साधारणो, तत्थ छविनिस्सिता पाणा छविं खादन्ति, चम्मनिस्सिता चम्मं खादन्ति, मंसनिस्सिता मंसं खादन्ति, न्हारुनिस्सिता न्हारुं खादन्ति, अट्ठिनिस्सिता अट्ठिं खादन्ति, मिञ्‍जनिस्सिता मिञ्‍जं खादन्ति। तत्थेव जायन्ति जीयन्ति मीयन्ति, उच्‍चारपस्सावं करोन्ति। कायोव नेसं सूतिघरञ्‍चेव गिलानसाला च सुसानञ्‍च वच्‍चकुटि च पस्सावदोणिका च। स्वायं तेसम्पि किमिकुलानं पकोपेन मरणं निगच्छतियेव। यथा च असीतिया किमिकुलानं, एवं अज्झत्तिकानंयेव अनेकसतानं रोगानं बाहिरानञ्‍च अहिविच्छिकादीनं मरणस्स पच्‍चयानं साधारणो।&lt;br&gt;&#xA;यथा हि चतुमहापथे ठपिते लक्खम्हि सब्बदिसाहि आगता सरसत्तितोमरपासाणादयो निपतन्ति, एवं कायेपि सब्बुपद्दवा निपतन्ति । स्वायं तेसम्पि उपद्दवानं निपातेन मरणं निगच्छतियेव। तेनाह भगवा – ‘‘इध, भिक्खवे, भिक्खु दिवसे निक्खन्ते रत्तिया पटिहिताय इति पटिसञ्‍चिक्खति, बहुका खो मे पच्‍चया मरणस्स, अहि वा मं डंसेय्य, विच्छिको वा मं डंसेय्य, सतपदी वा मं डंसेय्य, तेन मे अस्स कालङ्किरिया, सो ममस्स अन्तरायो, उपक्खलित्वा वा पपतेय्यं, भत्तं वा मे भुत्तं ब्यापज्‍जेय्य, पित्तं वा मे कुप्पेय्य, सेम्हं वा मे कुप्पेय्य, सत्थका वा मे वाता कुप्पेय्युं, तेन मे अस्स कालङ्किरिया, सो ममस्स अन्तरायो’’ति। एवं (अ॰ नि॰ ६.२०) कायबहुसाधारणतो मरणं अनुस्सरितब्बं।&lt;br&gt;&#xA;१७३. आयुदुब्बलतोति आयु नामेतं अबलं दुब्बलं। तथा हि सत्तानं जीवितं अस्सासपस्सासूपनिबद्धञ्‍चेव इरियापथूपनिबद्धञ्‍च सीतुण्हूपनिबद्धञ्‍च महाभूतूपनिबद्धञ्‍च आहारूपनिबद्धञ्‍च। तदेतं अस्सासपस्सासानं समवुत्तितं लभमानमेव पवत्तति। बहि निक्खन्तनासिकवाते पन अन्तो अपविसन्ते, पविट्ठे वा अनिक्खमन्ते मतो नाम होति। चतुन्‍नं इरियापथानम्पि समवुत्तितं लभमानमेव पवत्तति। अञ्‍ञतरञ्‍ञतरस्स पन अधिमत्तताय आयुसङ्खारा उपच्छिज्‍जन्ति। सीतुण्हानम्पि समवुत्तितं लभमानमेव पवत्तति। अतिसीतेन पन अतिउण्हेन वा अभिभूतस्स विपज्‍जति। महाभूतानम्पि समवुत्तितं लभमानमेव पवत्तति। पथवीधातुया पन आपोधातुआदीनं वा अञ्‍ञतरञ्‍ञतरस्स पकोपेन बलसम्पन्‍नोपि पुग्गलो पत्थद्धकायो वा अतिसारादिवसेन किलिन्‍नपूतिकायो वा महाडाहपरेतो वा सम्भिज्‍जमानसन्धिबन्धनो वा हुत्वा जीवितक्खयं पापुणाति। कबळीकाराहारम्पि युत्तकाले लभन्तस्सेव जीवितं पवत्तति, आहारं अलभमानस्स पन परिक्खयं गच्छतीति। एवं आयुदुब्बलतो मरणं अनुस्सरितब्बं।&lt;br&gt;&#xA;१७४. अनिमित्ततोति अववत्थानतो, परिच्छेदाभावतोति अत्थो। सत्तानं हि –&lt;br&gt;&#xA;जीवितं ब्याधि कालो च, देहनिक्खेपनं गति।&lt;br&gt;&#xA;पञ्‍चेते जीवलोकस्मिं, अनिमित्ता न नायरे॥&lt;br&gt;&#xA;तत्थ जीवितं ताव ‘‘एत्तकमेव जीवितब्बं, न इतो पर’’न्ति ववत्थानाभावतो अनिमित्तं । कललकालेपि हि सत्ता मरन्ति, अब्बुदपेसिघनमासिकद्वेमासतेमासचतुमासपञ्‍चमासदसमासकालेपि। कुच्छितो निक्खन्तसमयेपि। ततो परं वस्ससतस्स अन्तोपि बहिपि मरन्तियेव। ब्याधिपि ‘‘इमिनाव ब्याधिना सत्ता मरन्ति, नाञ्‍ञेना’’ति ववत्थानाभावतो अनिमित्तो। चक्खुरोगेनापि हि सत्ता मरन्ति, सोतरोगादीनं अञ्‍ञतरेनापि। कालोपि ‘‘इमस्मिंयेव काले मरितब्बं, नाञ्‍ञस्मि’’न्ति एवं ववत्थानाभावतो अनिमित्तो। पुब्बण्हेपि हि सत्ता मरन्ति, मज्झन्हिकादीनं अञ्‍ञतरस्मिम्पि। देहनिक्खेपनम्पि ‘‘इधेव मीयमानानं देहेन पतितब्बं, नाञ्‍ञत्रा’’ति एवं ववत्थानाभावतो अनिमित्तं। अन्तोगामे जातानं हि बहिगामेपि अत्तभावो पतति। बहिगामे जातानम्पि अन्तोगामे। तथा थलजानं वा जले, जलजानं वा थलेति अनेकप्पकारतो वित्थारेतब्बं। गतिपि ‘‘इतो चुतेन इध निब्बत्तितब्ब’’न्ति एवं ववत्थानाभावतो अनिमित्ता। देवलोकतो हि चुता मनुस्सेसुपि निब्बत्तन्ति, मनुस्सलोकतो चुता देवलोकादीनम्पि यत्थ कत्थचि निब्बत्तन्तीति एवं यन्तयुत्तगोणो विय गतिपञ्‍चके लोको सम्परिवत्ततीति एवं अनिमित्ततो मरणं अनुस्सरितब्बं।&lt;br&gt;&#xA;१७५. अद्धानपरिच्छेदतोति मनुस्सानं जीवितस्स नाम एतरहि परित्तो अद्धा। यो चिरं जीवति, सो वस्ससतं, अप्पं वा भिय्यो। तेनाह भगवा – ‘‘अप्पमिदं, भिक्खवे, मनुस्सानं आयु, गमनीयो सम्परायो, कत्तब्बं कुसलं, चरितब्बं ब्रह्मचरियं, नत्थि जातस्स अमरणं। यो, भिक्खवे, चिरं जीवति, सो वस्ससतं, अप्पं वा भिय्योति।&lt;br&gt;&#xA;अप्पमायुमनुस्सानं, हीळेय्य नं सुपोरिसो।&lt;br&gt;&#xA;चरेय्यादित्तसीसोव, नत्थि मच्‍चुस्स नागमोति॥ (सं॰ नि॰ १.१४५)।&lt;br&gt;&#xA;अपरम्पि आह – ‘‘भूतपुब्बं, भिक्खवे, अरको नाम सत्था अहोसी’’ति सब्बम्पि सत्तहि उपमाहि अलङ्कतं सुत्तं वित्थारेतब्बं।&lt;br&gt;&#xA;अपरम्पि आह – ‘‘योचायं, भिक्खवे, भिक्खु एवं मरणस्सतिं भावेति, अहो वताहं रत्तिन्दिवं जीवेय्यं, भगवतो सासनं मनसिकरेय्यं, बहुं वत मे कतं अस्साति। योचायं, भिक्खवे, भिक्खु एवं मरणस्सतिं भावेति , अहो वताहं दिवसं जीवेय्यं, भगवतो सासनं मनसिकरेय्यं, बहुं वत मे कतं अस्साति। यो चायं, भिक्खवे, भिक्खु एवं मरणस्सतिं भावेति, अहो वताहं तदन्तरं जीवेय्यं, यदन्तरं एकं पिण्डपातं भुञ्‍जामि, भगवतो सासनं मनसिकरेय्यं, बहुं वत मे कतं अस्साति। यो चायं, भिक्खवे, भिक्खु एवं मरणस्सतिं भावेति, अहो वताहं तदन्तरं जीवेय्यं, यदन्तरं चत्तारो पञ्‍च आलोपे सङ्खादित्वा अज्झोहरामि, भगवतो सासनं मनसिकरेय्यं, बहुं वत मे कतं अस्साति। इमे वुच्‍चन्ति, भिक्खवे, भिक्खू पमत्ता विहरन्ति, दन्धं मरणस्सतिं भावेन्ति आसवानं खयाय। यो च ख्वायं, भिक्खवे, भिक्खु एवं मरणस्सतिं भावेति, अहो वताहं तदन्तरं जीवेय्यं, यदन्तरं एकं आलोपं सङ्खादित्वा अज्झोहरामि, भगवतो सासनं मनसिकरेय्यं, बहुं वत मे कतं अस्साति। यो चायं, भिक्खवे, भिक्खु एवं मरणस्सतिं भावेति, अहो वताहं तदन्तरं जीवेय्यं, यदन्तरं अस्ससित्वा वा पस्ससामि, पस्ससित्वा वा अस्ससामि, भगवतो सासनं मनसिकरेय्यं, बहुं वत मे कतं अस्साति। इमे वुच्‍चन्ति, भिक्खवे, भिक्खू अप्पमत्ता विहरन्ति, तिक्खं मरणस्सतिं भावेन्ति आसवानं खयाया’’ति (अ॰ नि॰ ६.१९)। एवं चतुपञ्‍चालोपसङ्खादनमत्तं अविस्सासियो परित्तो जीवितस्स अद्धाति एवं अद्धानपरिच्छेदतो मरणं अनुस्सरितब्बं।&lt;br&gt;&#xA;१७६. खणपरित्ततोति परमत्थतो हि अतिपरित्तो सत्तानं जीवितक्खणो एकचित्तप्पवत्तिमत्तोयेव। यथा नाम रथचक्‍कं पवत्तमानम्पि एकेनेव नेमिप्पदेसेन पवत्तति, तिट्ठमानम्पि एकेनेव तिट्ठति, एवमेव एकचित्तक्खणिकं सत्तानं जीवितं। तस्मिं चित्ते निरुद्धमत्ते सत्तो निरुद्धोति वुच्‍चति। यथाह – ‘‘अतीते चित्तक्खणे जीवित्थ, न जीवति, न जीविस्सति। अनागते चित्तक्खणे न जीवित्थ, न जीवति, जीविस्सति। पच्‍चुप्पन्‍ने चित्तक्खणे न जीवित्थ, जीवति, न जीविस्सति।&lt;br&gt;&#xA;‘‘जीवितं अत्तभावो च, सुखदुक्खा च केवला।&lt;br&gt;&#xA;एकचित्तसमायुत्ता, लहु सो वत्तते खणो॥&lt;br&gt;&#xA;‘‘ये निरुद्धा मरन्तस्स, तिट्ठमानस्स वा इध।&lt;br&gt;&#xA;सब्बेपि सदिसा खन्धा, गता अप्पटिसन्धिका॥&lt;br&gt;&#xA;‘‘अनिब्बत्तेन न जातो, पच्‍चुप्पन्‍नेन जीवति।&lt;br&gt;&#xA;चित्तभङ्गा मतो लोको, पञ्‍ञत्ति परमत्थिया’’ति॥ (महानि॰ ३९)।&lt;br&gt;&#xA;एवं खणपरित्ततो मरणं अनुस्सरितब्बं।&lt;br&gt;&#xA;१७७. इति इमेसं अट्ठन्‍नं आकारानं अञ्‍ञतरञ्‍ञतरेन अनुस्सरतोपि पुनप्पुनं मनसिकारवसेन चित्तं आसेवनं लभति, मरणारम्मणा सति सन्तिट्ठति, नीवरणानि विक्खम्भन्ति, झानङ्गानि पातुभवन्ति। सभावधम्मत्ता पन संवेजनीयत्ता च आरम्मणस्स अप्पनं अप्पत्वा उपचारप्पत्तमेव झानं होति। लोकुत्तरज्झानं पन दुतियचतुत्थानि च आरुप्पज्झानानि सभावधम्मेपि भावनाविसेसेन अप्पनं पापुणन्ति। विसुद्धिभावनानुक्‍कमवसेन हि लोकुत्तरं अप्पनं पापुणाति। आरम्मणातिक्‍कमभावनावसेन आरुप्पं। अप्पनापत्तस्सेव हि झानस्स आरम्मणसमतिक्‍कमनमत्तं तत्थ होति। इध पन तदुभयम्पि नत्थि। तस्मा उपचारप्पत्तमेव झानं होति। तदेतं मरणस्सतिबलेन उप्पन्‍नत्ता मरणस्सतिच्‍चेव सङ्खं गच्छति।&lt;br&gt;&#xA;इमञ्‍च पन मरणस्सतिं अनुयुत्तो भिक्खु सततं अप्पमत्तो होति, सब्बभवेसु अनभिरतिसञ्‍ञं पटिलभति, जीवितनिकन्तिं जहाति, पापगरही होति, असन्‍निधिबहुलो परिक्खारेसु विगतमलमच्छेरो, अनिच्‍चसञ्‍ञा चस्स परिचयं गच्छति, तदनुसारेनेव दुक्खसञ्‍ञा अनत्तसञ्‍ञा च उपट्ठाति। यथा अभावितमरणा सत्ता सहसा वाळमिगयक्खसप्पचोरवधकाभिभूता विय मरणसमये भयं सन्तासं सम्मोहं आपज्‍जन्ति, एवं अनापज्‍जित्वा अभयो असम्मूळ्हो कालं करोति। सचे दिट्ठेव धम्मे अमतं नाराधेति, कायस्स भेदा सुगतिपरायनो होति।&lt;br&gt;&#xA;तस्मा हवे अप्पमादं, कयिराथ सुमेधसो।&lt;br&gt;&#xA;एवं महानुभावाय, मरणस्सतिया सदाति॥&lt;br&gt;&#xA;इदं मरणस्सतियं वित्थारकथामुखं।&lt;/p&gt;</description>
    </item>
    <item>
      <title>०९. ब्रह्मविहारनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/09_brahmavihAraniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/09_brahmavihAraniddeso/</guid>
      <description>&lt;p&gt;९. ब्रह्मविहारनिद्देसो&lt;/p&gt;&#xA;&lt;h2 id=&#34;मततभवनकथ&#34;&gt;मेत्ताभावनाकथा&lt;/h2&gt;&#xA;&lt;p&gt;२४०. अनुस्सतिकम्मट्ठानानन्तरं उद्दिट्ठेसु पन मेत्ता, करुणा, मुदिता, उपेक्खाति इमेसु चतूसु ब्रह्मविहारेसु मेत्तं भावेतुकामेन ताव आदिकम्मिकेन योगावचरेन उपच्छिन्‍नपलिबोधेन गहितकम्मट्ठानेन भत्तकिच्‍चं कत्वा भत्तसम्मदं पटिविनोदेत्वा विवित्ते पदेसे सुपञ्‍ञत्ते आसने सुखनिसिन्‍नेन आदितो ताव दोसे आदीनवो, खन्तियञ्‍च आनिसंसो पच्‍चवेक्खितब्बो।&lt;br&gt;&#xA;कस्मा? इमाय हि भावनाय दोसो पहातब्बो, खन्ति अधिगन्तब्बा। न च सक्‍का किञ्‍चि अदिट्ठादीनवं पहातुं, अविदितानिसंसं वा अधिगन्तुं। तस्मा ‘‘दुट्ठो खो, आवुसो, दोसेन अभिभूतो परियादिण्णचित्तो पाणम्पि हनती’’तिआदीनं (अ॰ नि॰ ३.७२) वसेन दोसे आदीनवो दट्ठब्बो।&lt;br&gt;&#xA;‘‘खन्ती परमं तपो तितिक्खा, निब्बानं परमं वदन्ति बुद्धा’’। (दी॰ नि॰ २.९०; ध॰ प॰ १८४)।&lt;br&gt;&#xA;‘‘खन्तिबलं बलानीकं, तमहं ब्रूमि ब्राह्मणं’’॥ (ध॰ प॰ ३९९; सु॰ नि॰ ६२८)।&lt;br&gt;&#xA;‘‘खन्ता भिय्यो न विज्‍जती’’तिआदीनं (सं॰ नि॰ १.२५०) वसेन खन्तियं आनिसंसो वेदितब्बो।&lt;br&gt;&#xA;अथेवं दिट्ठादीनवतो दोसतो चित्तं विवेचनत्थाय, विदितानिसंसाय च खन्तिया संयोजनत्थाय मेत्ताभावना आरभितब्बा। आरभन्तेन च आदितोव पुग्गलभेदो जानितब्बो ‘‘इमेसु पुग्गलेसु मेत्ता पठमं न भावेतब्बा, इमेसु नेव भावेतब्बा’’ति।&lt;br&gt;&#xA;अयञ्हि मेत्ता अप्पियपुग्गले, अतिप्पियसहायके, मज्झत्ते, वेरीपुग्गलेति इमेसु चतूसु पठमं न भावेतब्बा। लिङ्गविसभागे ओधिसो न भावेतब्बा। कालकते न भावेतब्बाव। किंकारणा अप्पियादीसु पठमं न भावेतब्बा? अप्पियं हि पियट्ठाने ठपेन्तो किलमति। अतिप्पियसहायकं मज्झत्तट्ठाने ठपेन्तो किलमति, अप्पमत्तकेपि चस्स दुक्खे उप्पन्‍ने आरोदनाकारप्पत्तो विय होति। मज्झत्तं गरुट्ठाने च पियट्ठाने च ठपेन्तो किलमति। वेरिमनुस्सरतो कोधो उप्पज्‍जति, तस्मा अप्पियादीसु पठमं न भावेतब्बा।&lt;br&gt;&#xA;लिङ्गविसभागे पन तमेव आरब्भ ओधिसो भावेन्तस्स रागो उप्पज्‍जति। अञ्‍ञतरो किर अमच्‍चपुत्तो कुलूपकत्थेरं पुच्छि ‘‘भन्ते, कस्स मेत्ता भावेतब्बा’’ति? थेरो ‘‘पियपुग्गले’’ति आह। तस्स अत्तनो भरिया पिया होति। सो तस्सा मेत्तं भावेन्तो सब्बरत्तिं भित्तियुद्धमकासि। तस्मा लिङ्गविसभागे ओधिसो न भावेतब्बा।&lt;br&gt;&#xA;कालकते पन भावेन्तो नेव अप्पनं, न उपचारं पापुणाति। अञ्‍ञतरो किर दहरभिक्खु आचरियं आरब्भ मेत्तं आरभि। तस्स मेत्ता नप्पवत्तति। सो महाथेरस्स सन्तिकं गन्त्वा ‘‘भन्ते, पगुणाव मे मेत्ताझानसमापत्ति, न च नं समापज्‍जितुं सक्‍कोमि, किं नु खो कारण’’न्ति आह। थेरो ‘‘निमित्तं, आवुसो, गवेसाही’’ति आह। सो गवेसन्तो आचरियस्स मतभावं ञत्वा अञ्‍ञं आरब्भ मेत्तायन्तो समापत्तिं अप्पेसि। तस्मा कालकते न भावेतब्बाव।&lt;br&gt;&#xA;२४१. सब्बपठमं पन ‘‘अहं सुखितो होमि निद्दुक्खो’’ति वा, ‘‘अवेरो अब्यापज्‍जो अनीघो सुखी अत्तानं परिहरामी’’ति वा एवं पुनप्पुनं अत्तनियेव भावेतब्बा।&lt;br&gt;&#xA;एवं सन्ते यं विभङ्गे (विभ॰ ६४३) वुत्तं –&lt;br&gt;&#xA;‘‘कथञ्‍च भिक्खु मेत्तासहगतेन चेतसा एकं दिसं फरित्वा विहरति? सेय्यथापि नाम एकं पुग्गलं पियं मनापं दिस्वा मेत्तायेय्य, एवमेव सब्बे सत्ते मेत्ताय फरती’’ति।&lt;br&gt;&#xA;‘‘यञ्‍च पटिसम्भिदायं (पटि॰ म॰ २.२२) –&lt;br&gt;&#xA;‘‘कतमेहि पञ्‍चहाकारेहि अनोधिसोफरणा मेत्ता चेतोविमुत्ति भावेतब्बा, सब्बे सत्ता अवेरा होन्तु’’ अब्यापज्‍जा अनीघा सुखी अत्तानं परिहरन्तु। सब्बे पाणा… सब्बे भूता… सब्बे पुग्गला… सब्बे अत्तभावपरियापन्‍ना अवेरा अब्यापज्‍जा अनीघा सुखी अत्तानं परिहरन्तू’’तिआदि –&lt;br&gt;&#xA;वुत्तं। यञ्‍च मेत्तसुत्ते (खु॰ पा॰ ९.३; सु॰ नि॰ १४५) –&lt;br&gt;&#xA;‘‘सुखिनोव खेमिनो होन्तु,&lt;br&gt;&#xA;सब्बसत्ता भवन्तु सुखितत्ता’’तिआदि॥ –&lt;br&gt;&#xA;वुत्तं, तं विरुज्झति। न हि तत्थ अत्तनि भावना वुत्ताति चे। तञ्‍च न विरुज्झति। कस्मा? तञ्हि अप्पनावसेन वुत्तं। इदं सक्खिभाववसेन।&lt;br&gt;&#xA;सचेपि हि वस्ससतं वस्ससहस्सं वा ‘‘अहं सुखितो होमी’’तिआदिना नयेन अत्तनि मेत्तं भावेति, नेवस्स अप्पना उप्पज्‍जति। ‘‘अहं सुखितो होमी’’ति भावयतो पन यथा अहं सुखकामो दुक्खपटिक्‍कूलो जीवितुकामो अमरितुकामो च, एवं अञ्‍ञेपि सत्ताति अत्तानं सक्खिं कत्वा अञ्‍ञसत्तेसु हितसुखकामता उप्पज्‍जति। भगवतापि –&lt;br&gt;&#xA;‘‘सब्बा दिसा अनुपरिगम्म चेतसा,&lt;br&gt;&#xA;नेवज्झगा पियतरमत्तना क्‍वचि।&lt;br&gt;&#xA;एवं पियो पुथु अत्ता परेसं,&lt;br&gt;&#xA;तस्मा न हिंसे परमत्तकामो’’ति॥ (सं॰ नि॰ १.११९; उदा॰ ४१)। –&lt;br&gt;&#xA;वदता अयं नयो दस्सितो।&lt;br&gt;&#xA;२४२. तस्मा सक्खिभावत्थं पठमं अत्तानं मेत्ताय फरित्वा तदनन्तरं सुखप्पवत्तनत्थं य्वायं पियो मनापो गरु भावनीयो आचरियो वा आचरियमत्तो वा उपज्झायो वा उपज्झायमत्तो वा तस्स दानपियवचनादीनि पियमनापत्तकारणानि सीलसुतादीनि गरुभावनीयत्तकारणानि च अनुस्सरित्वा ‘‘एस सप्पुरिसो सुखी होतु निद्दुक्खो’’तिआदिना नयेन मेत्ता भावेतब्बा।&lt;br&gt;&#xA;एवरूपे च पुग्गले कामं अप्पना सम्पज्‍जति, इमिना पन भिक्खुना तावतकेनेव तुट्ठिं अनापज्‍जित्वा सीमासम्भेदं कत्तुकामेन तदनन्तरं अतिप्पियसहायके, अतिप्पियसहायकतो मज्झत्ते, मज्झत्ततो वेरीपुग्गले मेत्ता भावेतब्बा। भावेन्तेन च एकेकस्मिं कोट्ठासे मुदुं कम्मनियं चित्तं कत्वा तदनन्तरे तदनन्तरे उपसंहरितब्बं।&lt;br&gt;&#xA;यस्स पन वेरीपुग्गलो वा नत्थि, महापुरिसजातिकत्ता वा अनत्थं करोन्तेपि परे वेरीसञ्‍ञाव नुप्पज्‍जति, तेन ‘‘मज्झत्ते मे मेत्तचित्तं कम्मनियं जातं, इदानि नं वेरिम्हि उपसंहरामी’’ति ब्यापारोव न कातब्बो। यस्स पन अत्थि, तं सन्धाय वुत्तं ‘‘मज्झत्ततो वेरीपुग्गले मेत्ता भावेतब्बा’’ति।&lt;br&gt;&#xA;२४३. सचे पनस्स वेरिम्हि चित्तमुपसंहरतो तेन कतापराधानुस्सरणेन पटिघमुप्पज्‍जति, अथानेन पुरिमपुग्गलेसु यत्थ कत्थचि पुनप्पुनं मेत्तं समापज्‍जित्वा वुट्ठहित्वा पुनप्पुनं तं पुग्गलं मेत्तायन्तेन पटिघं विनोदेतब्बं। सचे एवम्पि वायमतो न निब्बाति, अथ –&lt;br&gt;&#xA;ककचूपमओवाद-आदीनं अनुसारतो।&lt;br&gt;&#xA;पटिघस्स पहानाय, घटितब्बं पुनप्पुनं॥&lt;br&gt;&#xA;तञ्‍च खो इमिना आकारेन अत्तानं ओवदन्तेनेव ‘‘अरे कुज्झनपुरिस, ननु वुत्तं भगवता –&lt;br&gt;&#xA;‘उभतोदण्डकेन चेपि, भिक्खवे, ककचेन चोरा ओचरका अङ्गमङ्गानि ओकन्तेय्युं, तत्रापि यो मनो पदोसेय्य। न मे सो तेन सासनकरो’ति (म॰ नि॰ १.२३२) च,&lt;br&gt;&#xA;‘तस्सेव तेन पापियो, यो कुद्धं पटिकुज्झति।&lt;br&gt;&#xA;कुद्धमप्पटिकुज्झन्तो, सङ्गामं जेति दुज्‍जयं॥&lt;br&gt;&#xA;‘‘‘उभिन्‍नमत्थं चरति, अत्तनो च परस्स च।&lt;br&gt;&#xA;परं सङ्कुपितं ञत्वा, यो सतो उपसम्मती’ति च॥ (सं॰ नि॰ १.१८८)। –&lt;br&gt;&#xA;‘‘‘सत्तिमे, भिक्खवे, धम्मा सपत्तकन्ता सपत्तकरणा कोधनं आगच्छन्ति इत्थिं वा पुरिसं वा। कतमे सत्त? इध, भिक्खवे, सपत्तो सपत्तस्स एवं इच्छति अहो वतायं दुब्बण्णो अस्साति। तं किस्सहेतु? न, भिक्खवे, सपत्तो सपत्तस्स वण्णवताय नन्दति। कोधनायं, भिक्खवे, पुरिसपुग्गलो कोधाभिभूतो कोधपरेतो किञ्‍चापि सो होति सुन्हातो सुविलित्तो कप्पितकेसमस्सु ओदातवत्थवसनो, अथ खो सो दुब्बण्णोव होति कोधाभिभूतो। अयं, भिक्खवे, पठमो धम्मो सपत्तकन्तो सपत्तकरणो कोधनं आगच्छति इत्थिं वा पुरिसं वा। पुन चपरं, भिक्खवे, सपत्तो सपत्तस्स एवं इच्छति अहोवतायं दुक्खं सयेय्याति…पे॰… न पचुरत्थो अस्साति…पे॰… न भोगवा अस्साति…पे॰… न यसवा अस्साति…पे॰… न मित्तवा अस्साति…पे॰… न कायस्स भेदा परं मरणा सुगतिं सग्गं लोकं उपपज्‍जेय्याति। तं किस्स हेतु? न, भिक्खवे, सपत्तो सपत्तस्स सुगतिगमनेन नन्दति। कोधनायं, भिक्खवे, पुरिसपुग्गलो कोधाभिभूतो कोधपरेतो कायेन दुच्‍चरितं चरति, वाचाय मनसा दुच्‍चरितं चरति। सो कायेन वाचाय मनसा दुच्‍चरितं चरित्वा कायस्स भेदा परं मरणा अपायं दुग्गतिं विनिपातं निरयं उपपज्‍जति कोधाभिभूतो’ति (अ॰ नि॰ ७.६४) च,&lt;br&gt;&#xA;‘‘‘सेय्यथापि , भिक्खवे, छवालातं उभतोपदित्तं मज्झे गूथगतं नेव गामे कट्ठत्थं फरति, न अरञ्‍ञे कट्ठत्थं फरति। तथूपमाहं, भिक्खवे, इमं पुग्गलं वदामी’ति च,&lt;br&gt;&#xA;‘‘सो दानि त्वं एवं कुज्झन्तो न चेव भगवतो सासनकरो भविस्ससि, पटिकुज्झन्तो च कुद्धपुरिसतोपि पापियो हुत्वा न दुज्‍जयं सङ्गामं जेस्ससि, सपत्तकरणे च धम्मे अत्ताव अत्तनो करिस्ससि, छवालातूपमो च भविस्ससी’’ति।&lt;br&gt;&#xA;२४४. तस्सेवं घटयतो वायमतो सचे तं पटिघं वूपसम्मति, इच्‍चेतं कुसलं। नो चे वूपसम्मति, अथ यो यो धम्मो तस्स पुग्गलस्स वूपसन्तो होति परिसुद्धो, अनुस्सरियमानो पसादं आवहति, तं तं अनुस्सरित्वा आघातो पटिविनेतब्बो।&lt;br&gt;&#xA;एकच्‍चस्स हि कायसमाचारोव उपसन्तो होति। उपसन्तभावो चस्स बहुं वत्तपटिपत्तिं करोन्तस्स सब्बजनेन ञायति। वचीसमाचारमनोसमाचारा पन अवूपसन्ता होन्ति। तस्स ते अचिन्तेत्वा कायसमाचारवूपसमोयेव अनुस्सरितब्बो।&lt;br&gt;&#xA;एकच्‍चस्स वचीसमाचारोव उपसन्तो होति। उपसन्तभावो चस्स सब्बजनेन ञायति। सो हि पकतिया च पटिसन्थारकुसलो होति सखिलो सुखसम्भासो सम्मोदको उत्तानमुखो पुब्बभासी मधुरेन सरेन धम्मं ओसारेति, परिमण्डलेहि पदब्यञ्‍जनेहि धम्मकथं कथेति। कायसमाचारमनोसमाचारा पन अवूपसन्ता होन्ति, तस्स ते अचिन्तेत्वा वचीसमाचारवूपसमोयेव अनुस्सरितब्बो।&lt;br&gt;&#xA;एकच्‍चस्स मनोसमाचारोव उपसन्तो होति, उपसन्तभावो चस्स चेतियवन्दनादीसु सब्बजनस्स पाकटो होति। यो हि अवूपसन्तचित्तो होति, सो चेतियं वा बोधिं वा थेरे वा वन्दमानो न सक्‍कच्‍चं वन्दति, धम्मस्सवनमण्डपे विक्खित्तचित्तो वा पचलायन्तो वा निसीदति। उपसन्तचित्तो पन ओकप्पेत्वा वन्दति, ओहितसोतो अट्ठिंकत्वा कायेन वा वाचाय वा चित्तप्पसादं करोन्तो धम्मं सुणाति। इति एकच्‍चस्स मनोसमाचारोव उपसन्तो होति, कायवचीसमाचारा अवूपसन्ता होन्ति, तस्स ते अचिन्तेत्वा मनोसमाचारवूपसमोयेव अनुस्सरितब्बो।&lt;br&gt;&#xA;एकच्‍चस्स पन इमेसु तीसु धम्मेसु एकोपि अवूपसन्तो होति, तस्मिं पुग्गले ‘‘किञ्‍चापि एस इदानि मनुस्सलोके चरति, अथ खो कतिपाहस्स अच्‍चयेन अट्ठमहानिरयसोळसउस्सदनिरयपरिपूरको भविस्सती’’ति कारुञ्‍ञं उपट्ठपेतब्बं। कारुञ्‍ञम्पि हि पटिच्‍च आघातो वूपसम्मति।&lt;br&gt;&#xA;एकच्‍चस्स तयोपिमे धम्मा वूपसन्ता होन्ति, तस्स यं यं इच्छति, तं तं अनुस्सरितब्बं। तादिसे हि पुग्गले न दुक्‍करा होति मेत्ताभावनाति।&lt;br&gt;&#xA;इमस्स च अत्थस्स आविभावत्थं – ‘‘पञ्‍चिमे, आवुसो, आघातपटिविनया। यत्थ भिक्खुनो उप्पन्‍नो आघातो सब्बसो पटिविनोदेतब्बो’’ति (अ॰ नि॰ ५.१६२) इदं पञ्‍चकनिपाते आघातपटिविनयसुत्तं वित्थारेतब्बं।&lt;br&gt;&#xA;२४५. सचे पनस्स एवम्पि वायमतो आघातो उप्पज्‍जतियेव, अथानेन एवं अत्ता ओवदितब्बो –&lt;br&gt;&#xA;‘‘अत्तनो विसये दुक्खं, कतं ते यदि वेरिना।&lt;br&gt;&#xA;किं तस्साविसये दुक्खं, सचित्ते कत्तुमिच्छसि॥&lt;br&gt;&#xA;‘‘बहूपकारं हित्वान, ञातिवग्गं रुदम्मुखं।&lt;br&gt;&#xA;महानत्थकरं कोधं, सपत्तं न जहासि किं॥&lt;br&gt;&#xA;‘‘यानि रक्खसि सीलानि, तेसं मूलनिकन्तनं।&lt;br&gt;&#xA;कोधं नामुपळालेसि, को तया सदिसो जळो॥&lt;br&gt;&#xA;‘‘कतं अनरियं कम्मं, परेन इति कुज्झसि।&lt;br&gt;&#xA;किं नु त्वं तादिसंयेव, यो सयं कत्तुमिच्छसि॥&lt;br&gt;&#xA;‘‘दोसेतुकामो यदि तं, अमनापं परो करि।&lt;br&gt;&#xA;दोसुप्पादेन तस्सेव, किं पूरेसि मनोरथं॥&lt;br&gt;&#xA;‘‘दुक्खं तस्स च नाम त्वं, कुद्धो काहसि वा नवा।&lt;br&gt;&#xA;अत्तानं पनिदानेव, कोधदुक्खेन बाधसि॥&lt;br&gt;&#xA;‘‘कोधं वा अहितं मग्गं, आरूळ्हा यदि वेरिनो।&lt;br&gt;&#xA;कस्मा तुवम्पि कुज्झन्तो, तेसंयेवानुसिक्खसि॥&lt;br&gt;&#xA;‘‘यं दोसं तव निस्साय, सत्तुना अप्पियं कतं।&lt;br&gt;&#xA;तमेव दोसं छिन्दस्सु, किमट्ठाने विहञ्‍ञसि॥&lt;br&gt;&#xA;‘‘खणिकत्ता च धम्मानं, येहि खन्धेहि ते कतं।&lt;br&gt;&#xA;अमनापं निरुद्धा ते, कस्स दानीध कुज्झसि॥&lt;br&gt;&#xA;‘‘दुक्खं करोति यो यस्स, तं विना कस्स सो करे।&lt;br&gt;&#xA;सयम्पि दुक्खहेतुत्त, मिति किं तस्स कुज्झसी’’ति॥&lt;br&gt;&#xA;२४६. सचे पनस्स एवं अत्तानं ओवदतोपि पटिघं नेव वूपसम्मति, अथानेन अत्तनो च परस्स च कम्मस्सकता पच्‍चवेक्खितब्बा। तत्थ अत्तनो ताव एवं पच्‍चवेक्खितब्बा ‘‘अम्भो त्वं तस्स कुद्धो किं करिस्ससि? ननु तवेव चेतं दोसनिदानं कम्मं अनत्थाय संवत्तिस्सति? कम्मस्सको हि त्वं कम्मदायादो कम्मयोनि कम्मबन्धु कम्मपटिसरणो, यं कम्मं करिस्ससि, तस्स दायादो भविस्ससि, इदञ्‍च ते कम्मं नेव सम्मासम्बोधिं , न पच्‍चेकबोधिं, न सावकभूमिं, न ब्रह्मत्तसक्‍कत्तचक्‍कवत्तिपदेसराजादिसम्पत्तीनं अञ्‍ञतरं सम्पत्तिं साधेतुं समत्थं, अथ खो सासनतो चावेत्वा विघासादादिभावस्स चेव नेरयिकादिदुक्खविसेसानञ्‍च ते संवत्तनिकमिदं कम्मं। सो त्वं इदं करोन्तो उभोहि हत्थेहि वीतच्‍चिते वा अङ्गारे, गूथं वा गहेत्वा परं पहरितुकामो पुरिसो विय अत्तानमेव पठमं दहसि चेव दुग्गन्धञ्‍च करोसी’’ति।&lt;br&gt;&#xA;एवं अत्तनो कम्मस्सकतं पच्‍चवेक्खित्वा परस्सपि एवं पच्‍चवेक्खितब्बा ‘‘एसोपि तव कुज्झित्वा किं करिस्सति? ननु एतस्सेवेतं अनत्थाय संवत्तिस्सति? कम्मस्सको हि अयमायस्मा कम्मदायादो…पे॰… यं कम्मं करिस्सति, तस्स दायादो भविस्सति। इदञ्‍चस्स कम्मं नेव सम्मासम्बोधिं, न पच्‍चेकबोधिं, न सावकभूमिं, न ब्रह्मत्तसक्‍कत्तचक्‍कवत्तिपदेसराजादिसम्पत्तीनं अञ्‍ञतरं सम्पत्तिं साधेतुं समत्थं, अथ खो सासनतो चावेत्वा विघासादादिभावस्स चेव नेरयिकादिदुक्खविसेसानञ्‍चस्स संवत्तनिकमिदं कम्मं। स्वायं इदं करोन्तो पटिवाते ठत्वा परं रजेन ओकिरितुकामो पुरिसो विय अत्तानंयेव ओकिरति। वुत्तञ्हेतं भगवता –&lt;br&gt;&#xA;‘‘‘यो अप्पदुट्ठस्स नरस्स दुस्सति,&lt;br&gt;&#xA;सुद्धस्स पोसस्स अनङ्गणस्स।&lt;br&gt;&#xA;तमेव बालं पच्‍चेति पापं,&lt;br&gt;&#xA;सुखुमो रजो पटिवातंव खित्तो’’’ति॥ (ध॰ प॰ १२५; सु॰ नि॰ ६६७)।&lt;br&gt;&#xA;२४७. सचे पनस्स एवं कम्मस्सकतम्पि पच्‍चवेक्खतो नेव वूपसम्मति, अथानेन सत्थु पुब्बचरियगुणा अनुस्सरितब्बा।&lt;br&gt;&#xA;तत्रायं पच्‍चवेक्खणानयो – अम्भो पब्बजित, ननु ते सत्था पुब्बेव सम्बोधा अनभिसम्बुद्धो बोधिसत्तोपि समानो चत्तारि असङ्ख्येय्यानि कप्पसतसहस्सञ्‍च पारमियो पूरयमानो तत्थ तत्थ वधकेसुपि पच्‍चत्थिकेसु चित्तं नप्पदूसेसि। सेय्यथिदं, सीलवजातके ताव अत्तनो देविया पदुट्ठेन पापअमच्‍चेन आनीतस्स पटिरञ्‍ञो तियोजनसतं रज्‍जं गण्हन्तस्स निसेधनत्थाय उट्ठितानं अमच्‍चानं आवुधम्पि छुपितुं न अदासि। पुन सद्धिं अमच्‍चसहस्सेन आमकसुसाने गलप्पमाणं भूमिं खणित्वा निखञ्‍ञमानो चित्तप्पदोसमत्तम्पि अकत्वा कुणपखादनत्थं आगतानं सिङ्गालानं पंसुवियूहनं निस्साय पुरिसकारं कत्वा पटिलद्धजीवितो यक्खानुभावेन अत्तनो सिरिगब्भं ओरुय्ह सिरिसयने सयितं पच्‍चत्थिकं दिस्वा कोपं अकत्वाव अञ्‍ञमञ्‍ञं सपथं कत्वा तं मित्तट्ठाने ठपयित्वा आह –&lt;br&gt;&#xA;‘‘आसीसेथेव पुरिसो, न निब्बिन्देय्य पण्डितो।&lt;br&gt;&#xA;पस्सामि वोहमत्तानं, यथा इच्छिं तथा अहू’’ति॥ (जा॰ १.१.५१)।&lt;br&gt;&#xA;खन्तिवादीजातके दुम्मेधेन कासिरञ्‍ञा ‘‘किंवादी त्वं समणा’’ति पुट्ठो ‘‘खन्तिवादी नामाह’’न्ति वुत्ते सकण्टकाहि कसाहि ताळेत्वा हत्थपादेसु छिज्‍जमानेसु कोपमत्तम्पि नाकासि।&lt;br&gt;&#xA;अनच्छरियञ्‍चेतं, यं महल्‍लको पब्बज्‍जूपगतो एवं करेय्य। चूळधम्मपालजातके पन उत्तानसेय्यकोपि समानो –&lt;br&gt;&#xA;‘‘चन्दनरसानुलित्ता, बाहा छिज्‍जन्ति धम्मपालस्स।&lt;br&gt;&#xA;दायादस्स पथब्या, पाणा मे देव रुज्झन्ती’’ति॥ (जा॰ १.५.४९)।&lt;br&gt;&#xA;एवं विप्पलपमानाय मातुया पितरा महापतापेन नाम रञ्‍ञा वंसकळीरेसु विय चतूसु हत्थपादेसु छेदापितेसु तावतापि सन्तुट्ठिं अनापज्‍जित्वा सीसमस्स छिन्दथाति आणत्ते ‘‘अयं दानि ते चित्तपरिग्गण्हनकालो, इदानि अम्भो धम्मपाल, सीसच्छेदाणापके पितरि, सीसच्छेदके पुरिसे, परिदेवमानाय मातरि, अत्तनि चाति इमेसु चतूसु समचित्तो होही’’ति दळ्हं समादानमधिट्ठाय पदुट्ठाकारमत्तम्पि नाकासि।&lt;br&gt;&#xA;इदञ्‍चापि अनच्छरियमेव, यं मनुस्सभूतो एवमकासि। तिरच्छानभूतोपि पन छद्दन्तो नाम वारणो हुत्वा विसप्पितेन सल्‍लेन नाभियं विद्धोपि ताव अनत्थकारिम्हि लुद्दके चित्तं नप्पदूसेसि। यथाह –&lt;br&gt;&#xA;‘‘समप्पितो पुथुसल्‍लेन नागो,&lt;br&gt;&#xA;अदुट्ठचित्तो लुद्दकं अज्झभासि।&lt;br&gt;&#xA;किमत्थयं किस्स वा सम्म हेतु,&lt;br&gt;&#xA;ममं वधी कस्स वायं पयोगो’’ति॥ (जा॰ १.१६.१२४)।&lt;br&gt;&#xA;एवं वत्वा च कासिरञ्‍ञो महेसिया तव दन्तानमत्थाय पेसितोम्हि भदन्तेति वुत्ते तस्सा मनोरथं पूरेन्तो छब्बण्णरस्मिनिच्छरणसमुज्‍जलितचारुसोभे अत्तनो दन्ते छेत्वा अदासि।&lt;br&gt;&#xA;महाकपि हुत्वा अत्तनायेव पब्बतपपाततो उद्धरितेन पुरिसेन –&lt;br&gt;&#xA;‘‘भक्खो अयं मनुस्सानं, यथेवञ्‍ञे वने मिगा।&lt;br&gt;&#xA;यंनूनिमं वधित्वान, छातो खादेय्य वानरं॥&lt;br&gt;&#xA;‘‘आहितोव गमिस्सामि, मंसमादाय सम्बलं।&lt;br&gt;&#xA;कन्तारं नित्थरिस्सामि, पाथेय्यं मे भविस्सती’’ति॥ (जा॰ १.१६.२०५-२०६)। –&lt;br&gt;&#xA;एवं चिन्तेत्वा सिलं उक्खिपित्वा मत्थके सम्पदालिते अस्सुपुण्णेहि नेत्तेहि तं पुरिसं उदिक्खमानो –&lt;br&gt;&#xA;‘‘मा अय्योसि मे भदन्ते, त्वं नामेतादिसं करि।&lt;br&gt;&#xA;त्वं खोसि नाम दीघावु, अञ्‍ञं वारेतुमरहसी’’ति॥ (जा॰ १.१६.२०९)। –&lt;br&gt;&#xA;वत्वा तस्मिं पुरिसे चित्तं अप्पदूसेत्वा अत्तनो च दुक्खं अचिन्तेत्वा तमेव पुरिसं खेमन्तभूमिं सम्पापेसि।&lt;br&gt;&#xA;भूरिदत्तो नाम नागराजा हुत्वा उपोसथङ्गानि अधिट्ठाय वम्मिकमुद्धनि सयमानो कप्पुट्ठानग्गिसदिसेन ओसधेन सकलसरीरे सिञ्‍चियमानोपि पेळाय पक्खिपित्वा सकलजम्बुदीपे कीळापियमानोपि तस्मिं ब्राह्मणे मनोपदोसमत्तम्पि न अकासि। यथाह –&lt;br&gt;&#xA;‘‘पेळाय पक्खिपन्तेपि, मद्दन्तेपि च पाणिना।&lt;br&gt;&#xA;अलम्पाने न कुप्पामि, सीलखण्डभया ममा’’ति॥ (चरिया॰ २.१६)।&lt;br&gt;&#xA;चम्पेय्योपि नागराजा हुत्वा अहितुण्डिकेन विहेठियमानो मनोपदोसमत्तम्पि नुप्पादेसि। यथाह –&lt;br&gt;&#xA;‘‘तदापि मं धम्मचारिं, उपवुत्थउपोसथं।&lt;br&gt;&#xA;अहितुण्डिको गहेत्वान, राजद्वारम्हि कीळति॥&lt;br&gt;&#xA;‘‘यं सो वण्णं चिन्तयति, नीलं पीतं व लोहितं।&lt;br&gt;&#xA;तस्स चित्तानुवत्तन्तो, होमि चिन्तितसन्‍निभो॥&lt;br&gt;&#xA;‘‘थलं करेय्यं उदकं, उदकम्पि थलं करे।&lt;br&gt;&#xA;यदिहं तस्स कुप्पेय्यं, खणेन छारिकं करे॥&lt;br&gt;&#xA;‘‘यदि चित्तवसी हेस्सं, परिहायिस्सामि सीलतो।&lt;br&gt;&#xA;सीलेन परिहीनस्स, उत्तमत्थो न सिज्झती’’ति॥ (चरिया॰ २.२१-२४)।&lt;br&gt;&#xA;सङ्खपालनागराजा हुत्वा तिखिणाहि सत्तीहि अट्ठसु ठानेसु ओविज्झित्वा पहारमुखेहि सकण्टका लतायो पवेसेत्वा नासाय दळ्हं रज्‍जुं पक्खिपित्वा सोळसहि भोजपुत्तेहि काजेनादाय वय्हमानो धरणीतले घंसियमानसरीरो महन्तं दुक्खं पच्‍चनुभोन्तो कुज्झित्वा ओलोकितमत्तेनेव सब्बे भोजपुत्ते भस्मं कातुं समत्थोपि समानो चक्खुं उम्मीलेत्वा पदुट्ठाकारमत्तम्पि न अकासि।&lt;br&gt;&#xA;यथाह –&lt;br&gt;&#xA;‘‘चातुद्दसिं पञ्‍चदसिञ्‍चळार,&lt;br&gt;&#xA;उपोसथं निच्‍चमुपावसामि।&lt;br&gt;&#xA;अथागमुं सोळस भोजपुत्ता,&lt;br&gt;&#xA;रज्‍जुं गहेत्वान दळ्हञ्‍च पासं॥&lt;br&gt;&#xA;‘‘भेत्वान नासं अतिकस्स रज्‍जुं,&lt;br&gt;&#xA;नयिंसु मं सम्परिगय्ह लुद्दा।&lt;br&gt;&#xA;एतादिसं दुक्खमहं तितिक्खं,&lt;br&gt;&#xA;उपोसथं अप्पटिकोपयन्तो’’ति॥ (जा॰ २.१७.१८०-१८१)।&lt;br&gt;&#xA;न केवलञ्‍च एतानेव, अञ्‍ञानिपि मातुपोसकजातकादीसु अनेकानि अच्छरियानि अकासि। तस्स ते इदानि सब्बञ्‍ञुतं पत्तं सदेवलोके केनचि अप्पटिसमखन्तिगुणं तं भगवन्तं सत्थारं अपदिसतो पटिघचित्तं नाम उप्पादेतुं अतिविय अयुत्तं अप्पतिरूपन्ति।&lt;br&gt;&#xA;२४८. सचे पनस्स एवं सत्थु पुब्बचरितगुणं पच्‍चवेक्खतोपि दीघरत्तं किलेसानं दासब्यं उपगतस्स नेव तं पटिघं वूपसम्मति, अथानेन अनमतग्गियानि पच्‍चवेक्खितब्बानि। तत्र हि वुत्तं –&lt;br&gt;&#xA;‘‘न सो, भिक्खवे, सत्तो सुलभरूपो, यो न माताभूतपुब्बो, यो न पिताभूतपुब्बो, यो न भाता, यो न भगिनी, यो न पुत्तो, यो न धीताभूतपुब्बा’’ति (सं॰ नि॰ २.१३७-१४२)।&lt;br&gt;&#xA;तस्मा तस्मिं पुग्गले एवं चित्तं उप्पादेतब्बं, ‘‘अयं किर मे अतीते माता हुत्वा दसमासे कुच्छिया परिहरित्वा मुत्तकरीसखेळसिङ्घाणिकादीनि हरिचन्दनं विय अजिगुच्छमाना अपनेत्वा उरे नच्‍चापेन्ती अङ्गेन परिहरमाना पोसेसि, पिता हुत्वा अजपथसङ्कुपथादीनि गन्त्वा वाणिज्‍जं पयोजयमानो मय्हमत्थाय जीवितम्पि परिच्‍चजित्वा उभतोब्यूळ्हे सङ्गामे पविसित्वा नावाय महासमुद्दं पक्खन्दित्वा अञ्‍ञानि च दुक्‍करानि करित्वा ‘पुत्तके पोसेस्सामी’ति तेहि तेहि उपायेहि धनं संहरित्वा मं पोसेसि। भाता, भगिनी, पुत्तो, धीता च हुत्वापि इदञ्‍चिदञ्‍चुपकारं अकासीति तत्र मे नप्पतिरूपं मनं पदूसेतु’’न्ति।&lt;br&gt;&#xA;२४९. सचे पन एवम्पि चित्तं निब्बापेतुं न सक्‍कोतियेव, अथानेन एवं मेत्तानिसंसा पच्‍चवेक्खितब्बा – ‘‘अम्भो पब्बजित, ननु वुत्तं भगवता –&lt;br&gt;&#xA;‘मेत्ताय खो, भिक्खवे, चेतोविमुत्तिया आसेविताय भाविताय बहुलीकताय यानीकताय वत्थुकताय अनुट्ठिताय परिचिताय सुसमारद्धाय एकादसानिसंसा पाटिकङ्खा । कतमे एकादस? सुखं सुपति, सुखं पटिबुज्झति, न पापकं सुपिनं पस्सति, मनुस्सानं पियो होति, अमनुस्सानं पियो होति, देवता रक्खन्ति, नास्स अग्गि वा विसं वा सत्थं वा कमति, तुवटं चित्तं समाधियति, मुखवण्णो पसीदति, असम्मूळ्हो कालङ्करोति, उत्तरिमप्पटिविज्झन्तो ब्रह्मलोकूपगो होती’ति (अ॰ नि॰ ११.१५)।&lt;br&gt;&#xA;‘‘सचे त्वं इदं चित्तं न निब्बापेस्ससि, इमेहि आनिसंसेहि परिबाहिरो भविस्ससी’’ति।&lt;br&gt;&#xA;२५०. एवम्पि निब्बापेतुं असक्‍कोन्तेन पन धातुविनिब्भोगो कातब्बो। कथं? ‘‘अम्भो पब्बजित, त्वं एतस्स कुज्झमानो कस्स कुज्झसि? किं केसानं कुज्झसि, उदाहु लोमानं, नखानं…पे॰… मुत्तस्स कुज्झसि? अथ वा पन केसादीसु पथवीधातुया कुज्झसि, आपोधातुया, तेजोधातुया, वायोधातुया कुज्झसि? ये वा पञ्‍चक्खन्धे द्वादसायतनानि अट्ठारस धातुयो उपादाय अयमायस्मा इत्थन्‍नामोति वुच्‍चति, तेसु किं रूपक्खन्धस्स कुज्झसि, उदाहु वेदना सञ्‍ञा सङ्खारविञ्‍ञाणक्खन्धस्स कुज्झसि? किं वा चक्खायतनस्स कुज्झसि, किं रूपायतनस्स कुज्झसि…पे॰… किं मनायतनस्स कुज्झसि, किं धम्मायतनस्स कुज्झसि? किं वा चक्खुधातुया कुज्झसि, किं रूपधातुया, किं चक्खुविञ्‍ञाणधातुया…पे॰… किं मनोधातुया, किं धम्मधातुया, किं मनोविञ्‍ञाणधातुया’’ति? एवञ्हि धातुविनिब्भोगं करोतो आरग्गे सासपस्स विय आकासे चित्तकम्मस्स विय च कोधस्स पतिट्ठानट्ठानं न होति।&lt;br&gt;&#xA;२५१. धातुविनिब्भोगं पन कातुं असक्‍कोन्तेन दानसंविभागो कातब्बो। अत्तनो सन्तकं परस्स दातब्बं, परस्स सन्तकं अत्तना गहेतब्बं। सचे पन परो भिन्‍नाजीवो होति अपरिभोगारहपरिक्खारो, अत्तनो सन्तकमेव दातब्बं। तस्सेवं करोतो एकन्तेनेव तस्मिं पुग्गले आघातो वूपसम्मति। इतरस्स च अतीतजातितो पट्ठाय अनुबन्धोपि कोधो तङ्खणञ्‍ञेव वूपसम्मति, चित्तलपब्बतविहारे तिक्खत्तुं वुट्ठापितसेनासनेन पिण्डपातिकत्थेरेन ‘‘अयं , भन्ते, अट्ठकहापणग्घनको पत्तो मम मातरा उपासिकाय दिन्‍नो धम्मियलाभो, महाउपासिकाय पुञ्‍ञलाभं करोथा’’ति वत्वा दिन्‍नं पत्तं लद्धमहाथेरस्स विय। एवं महानुभावमेतं दानं नाम। वुत्तम्पि चेतं –&lt;br&gt;&#xA;‘‘अदन्तदमनं दानं, दानं सब्बत्थसाधकं।&lt;br&gt;&#xA;दानेन पियवाचाय, उन्‍नमन्ति नमन्ति चा’’ति॥&lt;br&gt;&#xA;२५२. तस्सेवं वेरीपुग्गले वूपसन्तपटिघस्स यथा पियातिप्पियसहायकमज्झत्तेसु, एवं तस्मिम्पि मेत्तावसेन चित्तं पवत्तति। अथानेन पुनप्पुनं मेत्तायन्तेन अत्तनि पियपुग्गले मज्झत्ते वेरीपुग्गलेति चतूसु जनेसु समचित्ततं सम्पादेन्तेन सीमासम्भेदो कातब्बो। तस्सिदं लक्खणं, सचे इमस्मिं पुग्गले पियमज्झत्तवेरीहि सद्धिं अत्तचतुत्थे एकस्मिं पदेसे निसिन्‍ने चोरा आगन्त्वा ‘‘भन्ते, एकं भिक्खुं अम्हाकं देथा’’ति वत्वा ‘‘किं कारणा’’ति वुत्ते ‘‘तं मारेत्वा गललोहितं गहेत्वा बलिकरणत्थाया’’ति वदेय्युं, तत्र चेसो भिक्खु ‘‘असुकं वा असुकं वा गण्हन्तू’’ति चिन्तेय्य, अकतोव होति सीमासम्भेदो। सचेपि ‘‘मं गण्हन्तु, मा इमे तयो’’तिपि चिन्तेय्य, अकतोव होति सीमासम्भेदो। कस्मा? यस्स यस्स हि गहणमिच्छति, तस्स तस्स अहितेसी होति, इतरेसंयेव हितेसी होति।&lt;br&gt;&#xA;यदा पन चतुन्‍नं जनानमन्तरे एकम्पि चोरानं दातब्बं न पस्सति, अत्तनि च तेसु च तीसु जनेसु सममेव चित्तं पवत्तेति, कतो होति सीमासम्भेदो। तेनाहु पोराणा –&lt;br&gt;&#xA;‘‘अत्तनि हितमज्झत्ते, अहिते च चतुब्बिधे।&lt;br&gt;&#xA;यदा पस्सति नानत्तं, हितचित्तोव पाणिनं॥&lt;br&gt;&#xA;‘‘न निकामलाभी मेत्ताय, कुसलीति पवुच्‍चति।&lt;br&gt;&#xA;यदा चतस्सो सीमायो, सम्भिन्‍ना होन्ति भिक्खुनो॥&lt;br&gt;&#xA;‘‘समं फरति मेत्ताय, सब्बलोकं सदेवकं।&lt;br&gt;&#xA;महाविसेसो पुरिमेन, यस्स सीमा न ञायती’’ति॥&lt;br&gt;&#xA;२५३. एवं सीमासम्भेदसमकालमेव च इमिना भिक्खुना निमित्तञ्‍च उपचारञ्‍च लद्धं होति। सीमासम्भेदे पन कते तमेव निमित्तं आसेवन्तो भावेन्तो बहुलीकरोन्तो अप्पकसिरेनेव पथवीकसिणे वुत्तनयेनेव अप्पनं पापुणाति।&lt;br&gt;&#xA;एत्तावतानेन अधिगतं होति पञ्‍चङ्गविप्पहीनं पञ्‍चङ्गसमन्‍नागतं तिविधकल्याणं दसलक्खणसम्पन्‍नं पठमज्झानं मेत्तासहगतं। अधिगते च तस्मिं तदेव निमित्तं आसेवन्तो भावेन्तो बहुलीकरोन्तो अनुपुब्बेन चतुक्‍कनये दुतियततियज्झानानि, पञ्‍चकनये दुतियततियचतुत्थज्झानानि च पापुणाति।&lt;br&gt;&#xA;सो हि पठमज्झानादीनं अञ्‍ञतरवसेन मेत्तासहगतेन चेतसा एकं दिसं फरित्वा विहरति। तथा दुतियं, तथा ततियं, तथा चतुत्थं। इति उद्धमधो तिरियं सब्बधि सब्बत्तताय सब्बावन्तं लोकं मेत्तासहगतेन चेतसा विपुलेन महग्गतेन अप्पमाणेन अवेरेन अब्यापज्‍जेन फरित्वा विहरति (विभ॰ ६४२; दी॰ नि॰ १.५५६)। पठमज्झानादिवसेन अप्पनाप्पत्तचित्तस्सेव हि अयं विकुब्बना सम्पज्‍जति।&lt;br&gt;&#xA;२५४. एत्थ च मेत्तासहगतेनाति मेत्ताय समन्‍नागतेन। चेतसाति चित्तेन। एकं दिसन्ति एकमेकिस्सा दिसाय पठमपरिग्गहितं सत्तं उपादाय एकदिसापरियापन्‍नसत्तफरणवसेन वुत्तं। फरित्वाति फुसित्वा आरम्मणं कत्वा। विहरतीति ब्रह्मविहाराधिट्ठितं इरियापथविहारं पवत्तेति। तथा दुतियन्ति यथा पुरत्थिमादीसु दिसासु यंकिञ्‍चि एकं दिसं फरित्वा विहरति, तथेव तदनन्तरं दुतियं ततियं चतुत्थञ्‍चाति अत्थो। इति उद्धन्ति एतेनेव नयेन उपरिमं दिसन्ति वुत्तं होति। अधो तिरियन्ति अधोदिसम्पि तिरियंदिसम्पि एवमेव। तत्थ च अधोति हेट्ठा। तिरियन्ति अनुदिसासु। एवं सब्बदिसासु अस्समण्डले अस्समिव मेत्तासहगतं चित्तं सारेतिपि पच्‍चासारेतिपीति। एत्तावता एकं दिसं परिग्गहेत्वा ओधिसो मेत्ताफरणं दस्सितं।&lt;br&gt;&#xA;सब्बधीतिआदि पन अनोधिसो दस्सनत्थं वुत्तं। तत्थ सब्बधीति सब्बत्थ। सब्बत्ततायाति सब्बेसु हीनमज्झिमुक्‍कट्ठमित्तसपत्तमज्झत्तादिप्पभेदेसु अत्तताय । ‘‘अयं परसत्तो’’ति विभागं अकत्वा अत्तसमतायाति वुत्तं होति। अथ वा सब्बत्ततायाति सब्बेन चित्तभागेन ईसकम्पि बहि अविक्खिपमानोति वुत्तं होति। सब्बावन्तन्ति सब्बसत्तवन्तं, सब्बसत्तयुत्तन्ति अत्थो। लोकन्ति सत्तलोकं। विपुलेनातिएवमादिपरियायदस्सनतो पनेत्थ पुन मेत्तासहगतेनाति वुत्तं। यस्मा वा एत्थ ओधिसो फरणे विय पुन तथासद्दो इतिसद्दो वा न वुत्तो, तस्मा पुन मेत्तासहगतेन चेतसाति वुत्तं। निगमवसेन वा एतं वुत्तं। विपुलेनाति एत्थ च फरणवसेन विपुलता दट्ठब्बा। भूमिवसेन पन एतं महग्गतं पगुणवसेन च अप्पमाणसत्तारम्मणवसेन च अप्पमाणं, ब्यापादपच्‍चत्थिकप्पहानेन अवेरं, दोमनस्सप्पहानतो अब्यापज्‍जं, निद्दुक्खन्ति वुत्तं होति। अयं मेत्तासहगतेन चेतसातिआदिना नयेन वुत्ताय विकुब्बनाय अत्थो।&lt;br&gt;&#xA;२५५. यथा चायं अप्पनाप्पत्तचित्तस्सेव विकुब्बना सम्पज्‍जति, तथा यम्पि पटिसम्भिदायं (पटि॰ म॰ २.२२) ‘‘पञ्‍चहाकारेहि अनोधिसोफरणा मेत्ताचेतोविमुत्ति, सत्तहाकारेहि ओधिसोफरणा मेत्ता चेतोविमुत्ति, दसहाकारेहि दिसाफरणा मेत्ता चेतोविमुत्ती’’ति वुत्तं, तम्पि अप्पनाप्पत्तचित्तस्सेव सम्पज्‍जतीति वेदितब्बं।&lt;br&gt;&#xA;तत्थ च सब्बे सत्ता अवेरा अब्यापज्‍जा अनीघा सुखी अत्तानं परिहरन्तु, सब्बे पाणा, सब्बे भूता, सब्बे पुग्गला, सब्बे अत्तभावपरियापन्‍ना अवेरा…पे॰… परिहरन्तूति इमेहि पञ्‍चहाकारेहि अनोधिसोफरणा मेत्ता चेतोविमुत्ति वेदितब्बा।&lt;br&gt;&#xA;सब्बा इत्थियो अवेरा…पे॰… अत्तानं परिहरन्तु, सब्बे पुरिसा, सब्बे अरिया, सब्बे अनरिया, सब्बे देवा, सब्बे मनुस्सा, सब्बे विनिपातिका अवेरा…पे॰… परिहरन्तूति इमेहि सत्तहाकारेहि ओधिसोफरणा मेत्ता चेतोविमुत्ति वेदितब्बा।&lt;br&gt;&#xA;सब्बे पुरत्थिमाय दिसाय सत्ता अवेरा…पे॰… अत्तानं परिहरन्तु। सब्बे पच्छिमाय दिसाय, सब्बे उत्तराय दिसाय, सब्बे दक्खिणाय दिसाय, सब्बे पुरत्थिमाय अनुदिसाय, सब्बे पच्छिमाय अनुदिसाय, सब्बे उत्तराय अनुदिसाय, सब्बे दक्खिणाय अनुदिसाय, सब्बे हेट्ठिमाय दिसाय, सब्बे उपरिमाय दिसाय सत्ता अवेरा…पे॰… परिहरन्तु। सब्बे पुरत्थिमाय दिसाय पाणा, भूता, पुग्गला, अत्तभावपरियापन्‍ना, अवेरा…पे॰… परिहरन्तु। सब्बा पुरत्थिमाय दिसाय इत्थियो, सब्बे पुरिसा, अरिया, अनरिया, देवा, मनुस्सा, विनिपातिका अवेरा…पे॰… परिहरन्तु। सब्बा पच्छिमाय दिसाय, उत्तराय, दक्खिणाय, पुरत्थिमाय अनुदिसाय, पच्छिमाय, उत्तराय, दक्खिणाय अनुदिसाय, हेट्ठिमाय दिसाय, उपरिमाय दिसाय इत्थियो…पे॰… विनिपातिका अवेरा अब्यापज्‍जा अनीघा सुखी अत्तानं परिहरन्तूति इमेहि दसहाकारेहि दिसाफरणा मेत्ता चेतोविमुत्ति वेदितब्बा।&lt;br&gt;&#xA;२५६. तत्थ सब्बेति अनवसेसपरियादानमेतं। सत्ताति रूपादीसु खन्धेसु छन्दरागेन सत्ता विसत्ताति सत्ता। वुत्तञ्हेतं भगवता –&lt;br&gt;&#xA;‘‘रूपे खो, राध, यो छन्दो यो रागो या नन्दी या तण्हा, तत्र सत्तो, तत्र विसत्तो, तस्मा सत्तोति वुच्‍चति… वेदनाय… सञ्‍ञाय… सङ्खारेसु… विञ्‍ञाणे यो छन्दो यो रागो या नन्दी या तण्हा, तत्र सत्तो, तत्र विसत्तो, तस्मा सत्तोति वुच्‍चती’’ति (सं॰ नि॰ ३.१६१)।&lt;br&gt;&#xA;रुळ्हीसद्देन पन वीतरागेसुपि अयं वोहारो वत्ततियेव, विलीवमयेपि बीजनिविसेसे तालवण्टवोहारो विय। अक्खरचिन्तका पन अत्थं अविचारेत्वा नाममत्तमेतन्ति इच्छन्ति। येपि अत्थं विचारेन्ति, ते सत्वयोगेन सत्ताति इच्छन्ति।&lt;br&gt;&#xA;पाणनताय पाणा, अस्सासपस्सासायत्तवुत्तितायाति अत्थो। भूतत्ता भूता, संभूतत्ता अभिनिब्बत्तत्ताति अत्थो। पुन्ति वुच्‍चति निरयो। तस्मिं गलन्तीति पुग्गला, गच्छन्तीति अत्थो। अत्तभावो वुच्‍चति सरीरं। खन्धपञ्‍चकमेव वा, तमुपादाय पञ्‍ञत्तिमत्तसम्भवतो। तस्मिं अत्तभावे परियापन्‍नाति अत्तभावपरियापन्‍ना। परियापन्‍नाति परिच्छिन्‍ना, अन्तोगधाति अत्थो।&lt;br&gt;&#xA;यथा च सत्ताति वचनं, एवं सेसानिपि रुळ्हीवसेन आरोपेत्वा सब्बानेतानि सब्बसत्तवेवचनानीति वेदितब्बानि। कामञ्‍च अञ्‍ञानिपि सब्बे जन्तू सब्बे जीवातिआदीनि सब्बसत्तवेवचनानि अत्थि, पाकटवसेन पन इमानेव पञ्‍च गहेत्वा ‘‘पञ्‍चहाकारेहि अनोधिसोफरणा मेत्ता चेतोविमुत्ती’’ति वुत्तं।&lt;br&gt;&#xA;ये पन सत्ता पाणातिआदीनं न केवलं वचनमत्ततोव, अथ खो अत्थतोपि नानत्तमेव इच्छेय्युं, तेसं अनोधिसोफरणा विरुज्झति, तस्मा तथा अत्थं अगहेत्वा इमेसु पञ्‍चसु आकारेसु अञ्‍ञतरवसेन अनोधिसो मेत्ता फरितब्बा।&lt;br&gt;&#xA;२५७. एत्थ च सब्बे सत्ता अवेरा होन्तूति अयमेका अप्पना। अब्यापज्‍जा होन्तूति अयमेका अप्पना। अब्यापज्‍जाति ब्यापादरहिता। अनीघा होन्तूति अयमेका अप्पना। अनीघाति निद्दुक्खा। सुखी अत्तानं परिहरन्तूति अयमेका अप्पना। तस्मा इमेसुपि पदेसु यं यं पाकटं होति, तस्स तस्स वसेन मेत्ता फरितब्बा। इति पञ्‍चसु आकारेसु चतुन्‍नं अप्पनानं वसेन अनोधिसोफरणे वीसति अप्पना होन्ति।&lt;br&gt;&#xA;ओधिसोफरणे पन सत्तसु आकारेसु चतुन्‍नं वसेन अट्ठवीसति। एत्थ च इत्थियो पुरिसाति लिङ्गवसेन वुत्तं। अरिया अनरियाति अरियपुथुज्‍जनवसेन। देवा मनुस्सा विनिपातिकाति उपपत्तिवसेन।&lt;br&gt;&#xA;दिसाफरणे पन सब्बे पुरत्थिमाय दिसाय सत्तातिआदिना नयेन एकमेकिस्सा दिसाय वीसति वीसति कत्वा द्वेसतानि, सब्बा पुरत्थिमाय दिसाय इत्थियोतिआदिना नयेन एकमेकिस्सा दिसाय अट्ठवीसति अट्ठवीसति कत्वा असीति द्वेसतानीति चत्तारि सतानि असीति च अप्पना। इति सब्बानिपि पटिसम्भिदायं वुत्तानि अट्ठवीसाधिकानि पञ्‍च अप्पनासतानीति।&lt;br&gt;&#xA;इति एतासु अप्पनासु यस्स कस्सचि वसेन मेत्तं चेतोविमुत्तिं भावेत्वा अयं योगावचरो ‘‘सुखं सुपती’’तिआदिना नयेन वुत्ते एकादसानिसंसे पटिलभति।&lt;br&gt;&#xA;२५८. तत्थ सुखं सुपतीति यथा सेसा जना सम्परिवत्तमाना काकच्छमाना दुक्खं सुपन्ति, एवं असुपित्वा सुखं सुपति। निद्दं ओक्‍कन्तोपि समापत्तिं समापन्‍नो विय होति।&lt;br&gt;&#xA;सुखं पटिबुज्झतीति यथा अञ्‍ञे नित्थुनन्ता विजम्भन्ता सम्परिवत्तन्ता दुक्खं पटिबुज्झन्ति, एवं अप्पटिबुज्झित्वा विकसमानमिव पदुमं सुखं निब्बिकारं पटिबुज्झति।&lt;br&gt;&#xA;न पापकं सुपिनं पस्सतीति सुपिनं पस्सन्तोपि भद्दकमेव सुपिनं पस्सति, चेतियं वन्दन्तो विय पूजं करोन्तो विय धम्मं सुणन्तो विय च होति। यथा पन अञ्‍ञे अत्तानं चोरेहि सम्परिवारितं विय वाळेहि उपद्दुतं विय पपाते पतन्तं विय च पस्सन्ति, एवं पापकं सुपिनं न पस्सति।&lt;br&gt;&#xA;मनुस्सानं पियो होतीति उरे आमुत्तमुत्ताहारो विय सीसे पिळन्धमाला विय च मनुस्सानं पियो होति मनापो।&lt;br&gt;&#xA;अमनुस्सानं पियो होतीति यथेव मनुस्सानं, एवं अमनुस्सानम्पि पियो होति विसाखत्थेरो विय।&lt;br&gt;&#xA;सो किर पाटलिपुत्ते कुटुम्बियो अहोसि। सो तत्थेव वसमानो अस्सोसि ‘‘तम्बपण्णिदीपो किर चेतियमालालङ्कतो कासावपज्‍जोतो इच्छितिच्छितट्ठानेयेव एत्थ सक्‍का निसीदितुं वा निपज्‍जितुं वा उतुसप्पायं सेनासनसप्पायं पुग्गलसप्पायं धम्मस्सवनसप्पायन्ति सब्बमेत्थ सुलभ’’न्ति।&lt;br&gt;&#xA;सो अत्तनो भोगक्खन्धं पुत्तदारस्स निय्यादेत्वा दुस्सन्ते बद्धेन एककहापणेनेव घरा निक्खमित्वा समुद्दतीरे नावं उदिक्खमानो एकमासं वसि। सो वोहारकुसलताय इमस्मिं ठाने भण्डं किणित्वा असुकस्मिं विक्‍किणन्तो धम्मिकाय वणिज्‍जाय तेनेवन्तरमासेन सहस्सं अभिसंहरि। अनुपुब्बेन महाविहारं आगन्त्वा पब्बज्‍जं याचि।&lt;br&gt;&#xA;सो पब्बाजनत्थाय सीमं नीतो तं सहस्सत्थविकं ओवट्टिकन्तरेन भूमियं पातेसि। ‘‘किमेत’’न्ति च वुत्ते ‘‘कहापणसहस्सं, भन्ते’’ति वत्वा ‘‘उपासक, पब्बजितकालतो पट्ठाय न सक्‍का विचारेतुं, इदानेवेतं विचारेही’’ति वुत्ते ‘‘विसाखस्स पब्बज्‍जट्ठानमागता मा रित्तहत्था गमिंसू’’ति मुञ्‍चित्वा सीमामाळके विप्पकिरित्वा पब्बजित्वा उपसम्पन्‍नो।&lt;br&gt;&#xA;सो पञ्‍चवस्सो हुत्वा द्वेमातिका पगुणा कत्वा पवारेत्वा अत्तनो सप्पायं कम्मट्ठानं गहेत्वा एकेकस्मिं विहारे चत्तारो मासे कत्वा समप्पवत्तवासं वसमानो चरि। एवं चरमानो –&lt;br&gt;&#xA;वनन्तरे ठितो थेरो, विसाखो गज्‍जमानको।&lt;br&gt;&#xA;अत्तनो गुणमेसन्तो, इममत्थं अभासथ॥&lt;br&gt;&#xA;‘‘यावता उपसम्पन्‍नो, यावता इध आगतो।&lt;br&gt;&#xA;एत्थन्तरे खलितं नत्थि, अहो लाभा ते मारिसा’’ति॥&lt;br&gt;&#xA;सो चित्तलपब्बतविहारं गच्छन्तो द्वेधा पथं पत्वा ‘‘अयं नु खो मग्गो उदाहु अय’’न्ति चिन्तयन्तो अट्ठासि। अथस्स पब्बते अधिवत्था देवता हत्थं पसारेत्वा ‘‘एस मग्गो’’ति वत्वा दस्सेति। सो चित्तलपब्बतविहारं गन्त्वा तत्थ चत्तारो मासे वसित्वा पच्‍चूसे गमिस्सामीति चिन्तेत्वा निपज्‍जि। चङ्कमसीसे मणिलरुक्खे अधिवत्था देवता सोपानफलके निसीदित्वा परोदि।&lt;br&gt;&#xA;थेरो ‘‘को एसो’’ति आह। अहं, भन्ते, मणिलियाति। किस्स रोदसीति? तुम्हाकं गमनं पटिच्‍चाति। मयि इध वसन्ते तुम्हाकं को गुणोति? तुम्हेसु, भन्ते, इध वसन्तेसु अमनुस्सा अञ्‍ञमञ्‍ञं मेत्तं पटिलभन्ति, ते दानि तुम्हेसु गतेसु कलहं करिस्सन्ति, दुट्ठुल्‍लम्पि कथयिस्सन्तीति। थेरो ‘‘सचे मयि इध वसन्ते तुम्हाकं फासुविहारो होति, सुन्दर’’न्ति वत्वा अञ्‍ञेपि चत्तारो मासे तत्थेव वसित्वा पुन तथेव गमनचित्तं उप्पादेसि। देवतापि पुन तथेव परोदि। एतेनेवुपायेन थेरो तत्थेव वसित्वा तत्थेव परिनिब्बायीति एवं मेत्ताविहारी भिक्खु अमनुस्सानं पियो होति।&lt;br&gt;&#xA;देवता रक्खन्तीति पुत्तमिव मातापितरो देवता रक्खन्ति।&lt;br&gt;&#xA;नास्स अग्गि वा विसं वा सत्थं वा कमतीति मेत्ताविहारिस्स काये उत्तराय उपासिकाय विय अग्गि वा, संयुत्तभाणकचूळसिवत्थेरस्सेव विसं वा, संकिच्‍चसामणेरस्सेव सत्थं वा न कमति, न पविसति। नास्स कायं विकोपेतीति वुत्तं होति। धेनुवत्थुम्पि चेत्थ कथयन्ति । एका किर धेनु वच्छकस्स खीरधारं मुञ्‍चमाना अट्ठासि। एको लुद्दको तं विज्झिस्सामीति हत्थेन सम्परिवत्तेत्वा दीघदण्डसत्तिं मुञ्‍चि। सा तस्सा सरीरं आहच्‍च तालपण्णं विय पवट्टमाना गता, नेव उपचारबलेन, न अप्पनाबलेन, केवलं वच्छके बलवपियचित्तताय। एवं महानुभावा मेत्ताति।&lt;br&gt;&#xA;तुवटं चित्तं समाधियतीति मेत्ताविहारिनो खिप्पमेव चित्तं समाधियति, नत्थि तस्स दन्धायितत्तं।&lt;br&gt;&#xA;मुखवण्णो विप्पसीदतीति बन्धना पवुत्तं तालपक्‍कं विय चस्स विप्पसन्‍नवण्णं मुखं होति।&lt;br&gt;&#xA;असम्मूळ्हो कालङ्करोतीति मेत्ताविहारिनो सम्मोहमरणं नाम नत्थि, असम्मूळ्होव निद्दं ओक्‍कमन्तो विय कालं करोति।&lt;br&gt;&#xA;उत्तरिमप्पटिविज्झन्तोति मेत्तासमापत्तितो उत्तरिं अरहत्तं अधिगन्तुं असक्‍कोन्तो इतो चवित्वा सुत्तप्पबुद्धो विय ब्रह्मलोकमुपपज्‍जतीति।&lt;br&gt;&#xA;अयं मेत्ताभावनायं वित्थारकथा।&lt;/p&gt;</description>
    </item>
    <item>
      <title>१०. आरुप्पनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/10_Aruppaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/10_Aruppaniddeso/</guid>
      <description>&lt;p&gt;१०. आरुप्पनिद्देसो&lt;/p&gt;&#xA;&lt;h2 id=&#34;पठमरपपवणणन&#34;&gt;पठमारुप्पवण्णना&lt;/h2&gt;&#xA;&lt;p&gt;२७५. ब्रह्मविहारानन्तरं उद्दिट्ठेसु पन चतूसु आरुप्पेसु आकासानञ्‍चायतनं ताव भावेतुकामो ‘‘दिस्सन्ते खो पन रूपाधिकरणं दण्डादानसत्थादानकलहविग्गहविवादा, नत्थि खो पनेतं सब्बसो आरुप्पेति। सो इति पटिसङ्खाय रूपानंयेव निब्बिदाय विरागाय निरोधाय पटिपन्‍नो होती’’ति (म॰ नि॰ २.१०३) वचनतो एतेसं दण्डादानादीनञ्‍चेव चक्खुसोतरोगादीनञ्‍च आबाधसहस्सानं वसेन करजरूपे आदीनवं दिस्वा तस्स समतिक्‍कमाय ठपेत्वा परिच्छिन्‍नाकासकसिणं नवसु पथवीकसिणादीसु अञ्‍ञतरस्मिं चतुत्थज्झानं उप्पादेति।&lt;br&gt;&#xA;तस्स किञ्‍चापि रूपावचरचतुत्थज्झानवसेन करजरूपं अतिक्‍कन्तं होति, अथ खो कसिणरूपम्पि यस्मा तप्पटिभागमेव, तस्मा तम्पि समतिक्‍कमितुकामो होति। कथं? यथा अहिभीरुको पुरिसो अरञ्‍ञे सप्पेन अनुबद्धो वेगेन पलायित्वा पलातट्ठाने लेखाचित्तं तालपण्णं वा वल्‍लिं वा रज्‍जुं वा फलिताय वा पन पथविया फलितन्तरं दिस्वा भायतेव उत्तसतेव, नेव नं दक्खितुकामो होति। यथा च अनत्थकारिना वेरिपुरिसेन सद्धिं एकगामे वसमानो पुरिसो तेन वधबन्धगेहझापनादीहि उपद्दुतो अञ्‍ञं गामं वसनत्थाय गन्त्वा तत्रापि वेरिना समानरूपसद्दसमुदाचारं पुरिसं दिस्वा भायतेव उत्तसतेव, नेव नं दक्खितुकामो होति।&lt;br&gt;&#xA;तत्रिदं ओपम्मसंसन्दनं – तेसं हि पुरिसानं अहिना वेरिना वा उपद्दुतकालो विय भिक्खुनो आरम्मणवसेन करजरूपसमङ्गिकालो। तेसं वेगेन पलायनअञ्‍ञगामगमनानि विय भिक्खुनो रूपावचरचतुत्थज्झानवसेन करजरूपसमतिक्‍कमनकालो। तेसं पलातट्ठाने च अञ्‍ञगामे च लेखाचित्ततालपण्णादीनि चेव वेरिसदिसं पुरिसञ्‍च दिस्वा भयसन्तासअदस्सनकामता विय भिक्खुनो कसिणरूपम्पि तप्पटिभागमेव इदन्ति सल्‍लक्खेत्वा तम्पि समतिक्‍कमितुकामता। सूकराभिहतसुनखपिसाचभीरुकादिकापि चेत्थ उपमा वेदितब्बा।&lt;br&gt;&#xA;२७६. एवं सो तस्मा चतुत्थज्झानस्स आरम्मणभूता कसिणरूपा निब्बिज्‍ज पक्‍कमितुकामो पञ्‍चहाकारेहि चिण्णवसी हुत्वा पगुणरूपावचरचतुत्थज्झानतो वुट्ठाय तस्मिं झाने ‘‘इमं मया निब्बिण्णं रूपं आरम्मणं करोती’’ति च, ‘‘आसन्‍नसोमनस्सपच्‍चत्थिक’’न्ति च, ‘‘सन्तविमोक्खतो ओळारिक’’न्ति च आदीनवं पस्सति। अङ्गोळारिकता पनेत्थ नत्थि। यथेव हेतं रूपं दुवङ्गिकं, एवं आरुप्पानिपीति।&lt;br&gt;&#xA;सो तत्थ एवं आदीनवं दिस्वा निकन्तिं परियादाय आकासानञ्‍चायतनं सन्ततो अनन्ततो मनसिकरित्वा चक्‍कवाळपरियन्तं वा यत्तकं इच्छति तत्तकं वा कसिणं पत्थरित्वा तेन फुट्ठोकासं ‘‘आकासो आकासो’’ति वा, ‘‘अनन्तो आकासो’’ति वा मनसिकरोन्तो उग्घाटेति कसिणं। उग्घाटेन्तो हि नेव किलञ्‍जं विय संवेल्‍लेति, न कपालतो पूवं विय उद्धरति, केवलं पन तं नेव आवज्‍जेति, न मनसि करोति, न पच्‍चवेक्खति, अनावज्‍जेन्तो अमनसिकरोन्तो अपच्‍चवेक्खन्तो च अञ्‍ञदत्थु तेन फुट्ठोकासं ‘‘आकासो आकासो’’ति मनसिकरोन्तो कसिणं उग्घाटेति नाम। कसिणम्पि उग्घाटियमानं नेव उब्बट्टति न विवट्टति, केवलं इमस्स अमनसिकारञ्‍च ‘‘आकासो आकासो’’ति मनसिकारञ्‍च पटिच्‍च उग्घाटितं नाम होति, कसिणुग्घाटिमाकासमत्तं पञ्‍ञायति। कसिणुग्घाटिमाकासन्ति वा कसिणफुट्ठोकासोति वा कसिणविवित्ताकासन्ति वा सब्बमेतं एकमेव।&lt;br&gt;&#xA;सो तं कसिणुग्घाटिमाकासनिमित्तं ‘‘आकासो आकासो’’ति पुनप्पुनं आवज्‍जेति, तक्‍काहतं वितक्‍काहतं करोति। तस्सेवं पुनप्पुनं आवज्‍जयतो तक्‍काहतं वितक्‍काहतं करोतो नीवरणानि विक्खम्भन्ति, सति सन्तिट्ठति, उपचारेन चित्तं समाधियति। सो तं निमित्तं पुनप्पुनं आसेवति, भावेति, बहुलीकरोति। तस्सेवं पुनप्पुनं आवज्‍जयतो मनसिकरोतो पथवीकसिणादीसु रूपावचरचित्तं विय आकासे आकासानञ्‍चायतनचित्तं अप्पेति। इधापि हि पुरिमभागे तीणि चत्तारि वा जवनानि कामावचरानि उपेक्खावेदनासम्पयुत्तानेव होन्ति। चतुत्थं पञ्‍चमं वा अरूपावचरं। सेसं पथवीकसिणे वुत्तनयमेव।&lt;br&gt;&#xA;अयं पन विसेसो, एवं उप्पन्‍ने अरूपावचरचित्ते सो भिक्खु यथा नाम यानप्पुतोळि कुम्भिमुखादीनं अञ्‍ञतरं नीलपिलोतिकाय वा पीतलोहितोदातादीनं वा अञ्‍ञतराय पिलोतिकाय बन्धित्वा पेक्खमानो पुरिसो वातवेगेन वा अञ्‍ञेन वा केनचि अपनीताय पिलोतिकाय आकासंयेव पेक्खमानो तिट्ठेय्य, एवमेव पुब्बे कसिणमण्डलं झानचक्खुना पेक्खमानो विहरित्वा ‘‘आकासो आकासो’’ति इमिना परिकम्ममनसिकारेन सहसा अपनीते तस्मिं निमित्ते आकासञ्‍ञेव पेक्खमानो विहरति। एत्तावता चेस ‘‘सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरती’’ति वुच्‍चति (विभ॰ ५०८; दी॰ नि॰ २.१२९)।&lt;br&gt;&#xA;२७७. तत्थ सब्बसोति सब्बाकारेन, सब्बासं वा अनवसेसानन्ति अत्थो। रूपसञ्‍ञानन्ति सञ्‍ञासीसेन वुत्तरूपावचरज्झानानञ्‍चेव तदारम्मणानञ्‍च। रूपावचरज्झानम्पि हि रूपन्ति वुच्‍चति ‘‘रूपी रूपानि पस्सती’’तिआदीसु (दी॰ नि॰ २.१२९), तस्स आरम्मणम्पि ‘‘बहिद्धा रूपानि पस्सति सुवण्णदुब्बण्णानी’’तिआदीसु (दी॰ नि॰ २.१७३), तस्मा इध रूपे सञ्‍ञा रूपसञ्‍ञाति एवं सञ्‍ञासीसेन वुत्तरूपावचरज्झानस्सेतं अधिवचनं। रूपं सञ्‍ञा अस्साति रूपसञ्‍ञं। रूपं अस्स नामन्ति वुत्तं होति। पथवीकसिणादिभेदस्स तदारम्मणस्स चेतं अधिवचनन्ति वेदितब्बं। समतिक्‍कमाति विरागा निरोधा च। किं वुत्तं होति? एतासं कुसलविपाककिरियवसेन पञ्‍चदसन्‍नं झानसङ्खातानं रूपसञ्‍ञानं, एतेसञ्‍च पथवीकसिणादिवसेन नवन्‍नं आरम्मणसङ्खातानं रूपसञ्‍ञानं सब्बाकारेन अनवसेसानं वा विरागा च निरोधा च विरागहेतुञ्‍चेव निरोधहेतुञ्‍च आकासानञ्‍चायतनं उपसम्पज्‍ज विहरति। न हि सक्‍का सब्बसो अनतिक्‍कन्तरूपसञ्‍ञेन एतं उपसम्पज्‍ज विहरितुन्ति।&lt;br&gt;&#xA;तत्थ यस्मा आरम्मणे अविरत्तस्स सञ्‍ञासमतिक्‍कमो न होति, समतिक्‍कन्तासु च सञ्‍ञासु आरम्मणं समतिक्‍कन्तमेव होति। तस्मा आरम्मणसमतिक्‍कमं अवत्वा ‘‘तत्थ कतमा रूपसञ्‍ञा ? रूपावचरसमापत्तिं समापन्‍नस्स वा उपपन्‍नस्स वा दिट्ठधम्मसुखविहारिस्स वा सञ्‍ञा सञ्‍जानना सञ्‍जानितत्तं , इमा वुच्‍चन्ति रूपसञ्‍ञायो। इमा रूपसञ्‍ञायो अतिक्‍कन्तो होति वीतिक्‍कन्तो समतिक्‍कन्तो। तेन वुच्‍चति सब्बसो रूपसञ्‍ञानं समतिक्‍कमा’’ति (विभ॰ ६०२) एवं विभङ्गे सञ्‍ञानंयेव समतिक्‍कमो वुत्तो। यस्मा पन आरम्मणसमतिक्‍कमेन पत्तब्बा एता समापत्तियो, न एकस्मिञ्‍ञेव आरम्मणे पठमज्झानादीनि विय। तस्मा अयं आरम्मणसमतिक्‍कमवसेनापि अत्थवण्णना कताति वेदितब्बा।&lt;br&gt;&#xA;२७८. पटिघसञ्‍ञानं अत्थङ्गमाति चक्खादीनं वत्थूनं रूपादीनं आरम्मणानञ्‍च पटिघातेन समुप्पन्‍ना सञ्‍ञा पटिघसञ्‍ञा। रूपसञ्‍ञादीनं एतमधिवचनं। यथाह – ‘‘तत्थ कतमा पटिघसञ्‍ञा? रूपसञ्‍ञा सद्दसञ्‍ञा गन्धसञ्‍ञा रससञ्‍ञा फोट्ठब्बसञ्‍ञा, इमा वुच्‍चन्ति पटिघसञ्‍ञायो’’ति (विभ॰ ६०३)। तासं कुसलविपाकानं पञ्‍चन्‍नं, अकुसलविपाकानं पञ्‍चन्‍नन्ति सब्बसो दसन्‍नम्पि पटिघसञ्‍ञानं अत्थङ्गमा पहाना असमुप्पादा अप्पवत्तिं कत्वाति वुत्तं होति।&lt;br&gt;&#xA;कामञ्‍चेता पठमज्झानादीनि समापन्‍नस्सापि न सन्ति। न हि तस्मिं समये पञ्‍चद्वारवसेन चित्तं पवत्तति। एवं सन्तेपि अञ्‍ञत्थ पहीनानं सुखदुक्खानं चतुत्थज्झाने विय, सक्‍कायदिट्ठादीनं ततियमग्गे विय च इमस्मिं झाने उस्साहजननत्थं इमस्स झानस्स पसंसावसेन एतासमेत्थ वचनं वेदितब्बं।&lt;br&gt;&#xA;अथ वा किञ्‍चापि ता रूपावचरं समापन्‍नस्सापि न सन्ति, अथ खो न पहीनत्ता न सन्ति। न हि रूपविरागाय रूपावचरभावना संवत्तति, रूपायत्ता च एतासं पवत्ति। अयं पन भावना रूपविरागाय संवत्तति। तस्मा ता एत्थ पहीनाति वत्तुं वट्टति। न केवलञ्‍च वत्तुं, एकंसेनेव एवं धारेतुम्पि वट्टति। तासञ्हि इतो पुब्बे अप्पहीनत्तायेव पठमं झानं समापन्‍नस्स सद्दो ‘‘कण्टको’’ति (अ॰ नि॰ १०.७२) वुत्तो भगवता। इध च पहीनत्तायेव अरूपसमापत्तीनं आनेञ्‍जता (विभ॰ २२६) सन्तविमोक्खता (म॰ नि॰ १.६६) च वुत्ता। आळारो च कालामो अरूपसमापन्‍नो पञ्‍चमत्तानि सकटसतानि निस्साय निस्साय अतिक्‍कमन्तानि नेव अद्दस, न पन सद्दं अस्सोसीति (दी॰ नि॰ २.१९२)।&lt;br&gt;&#xA;२७९. नानत्तसञ्‍ञानं अमनसिकाराति नानत्ते वा गोचरे पवत्तानं सञ्‍ञानं, नानत्तानं वा सञ्‍ञानं। यस्मा हि एता ‘‘तत्थ कतमा नानत्तसञ्‍ञा? असमापन्‍नस्स मनोधातुसमङ्गिस्स वा मनोविञ्‍ञाणधातुसमङ्गिस्स वा सञ्‍ञा सञ्‍जानना सञ्‍जानितत्तं, इमा वुच्‍चन्ति नानत्तसञ्‍ञायो’’ति एवं विभङ्गे (विभ॰ ६०४) विभजित्वा वुत्ता इध अधिप्पेता असमापन्‍नस्स मनोधातुमनोविञ्‍ञाणधातुसङ्गहिता सञ्‍ञा रूपसद्दादिभेदे नानत्ते नानासभावे गोचरे पवत्तन्ति, यस्मा चेता अट्ठ कामावचरकुसलसञ्‍ञा, द्वादसाकुसलसञ्‍ञा, एकादस कामावचरकुसलविपाकसञ्‍ञा, द्वे अकुसलविपाकसञ्‍ञा, एकादस कामावचरकिरियसञ्‍ञाति एवं चतुचत्तालीसम्पि सञ्‍ञा नानत्ता नानासभावा अञ्‍ञमञ्‍ञं असदिसा, तस्मा नानत्तसञ्‍ञाति वुत्ता। तासं सब्बसो नानत्तसञ्‍ञानं अमनसिकारा अनावज्‍जना असमन्‍नाहारा अपच्‍चवेक्खणा। यस्मा ता नावज्‍जेति, न मनसि करोति, न पच्‍चवेक्खति, तस्माति वुत्तं होति।&lt;br&gt;&#xA;यस्मा चेत्थ पुरिमा रूपसञ्‍ञा पटिघसञ्‍ञा च इमिना झानेन निब्बत्ते भवेपि न विज्‍जन्ति। पगेव तस्मिं भवे इमं झानं उपसम्पज्‍ज विहरणकाले, तस्मा तासं समतिक्‍कमा अत्थङ्गमाति द्वेधापि अभावोयेव वुत्तो। नानत्तसञ्‍ञासु पन यस्मा अट्ठ कामावचरकुसलसञ्‍ञा, नव किरियसञ्‍ञा, दसाकुसलसञ्‍ञाति इमा सत्तवीसतिसञ्‍ञा इमिना झानेन निब्बत्ते भवे विज्‍जन्ति, तस्मा तासं अमनसिकाराति वुत्तन्ति वेदितब्बं। तत्रापि हि इमं झानं उपसम्पज्‍ज विहरन्तो तासं अमनसिकारायेव उपसम्पज्‍ज विहरति, ता पन मनसिकरोन्तो असमापन्‍नो होतीति।&lt;br&gt;&#xA;सङ्खेपतो चेत्थ रूपसञ्‍ञानं समतिक्‍कमाति इमिना सब्बरूपावचरधम्मानं पहानं वुत्तं। पटिघसञ्‍ञानं अत्थङ्गमा नानत्तसञ्‍ञानं अमनसिकाराति इमिना सब्बेसं कामावचरचित्तचेतसिकानं पहानञ्‍च अमनसिकारो च वुत्तोति वेदितब्बो।&lt;br&gt;&#xA;२८०. अनन्तो आकासोति एत्थ नास्स उप्पादन्तो वा वयन्तो वा पञ्‍ञायतीति अनन्तो। आकासोति कसिणुग्घाटिमाकासो वुच्‍चति। मनसिकारवसेनापि चेत्थ अनन्तता वेदितब्बा। तेनेव विभङ्गे वुत्तं ‘‘तस्मिं आकासे चित्तं ठपेति, सण्ठपेति, अनन्तं फरति, तेन वुच्‍चति अनन्तो आकासो’’ति (विभ॰ ६०५)।&lt;br&gt;&#xA;आकासानञ्‍चायतनं उपसम्पज्‍ज विहरतीति एत्थ पन नास्स अन्तोति अनन्तं, आकासं अनन्तं आकासानन्तं, आकासानन्तमेव आकासानञ्‍चं, तं आकासानञ्‍चं अधिट्ठानट्ठेन आयतनमस्स ससम्पयुत्तधम्मस्स झानस्स देवानं देवायतनमिवाति आकासानञ्‍चायतनं।&lt;br&gt;&#xA;उपसम्पज्‍ज विहरतीति तमाकासानञ्‍चायतनं पत्वा निप्फादेत्वा तदनुरूपेन इरियापथविहारेन विहरतीति।&lt;br&gt;&#xA;अयं आकासानञ्‍चायतनकम्मट्ठाने वित्थारकथा।&lt;/p&gt;</description>
    </item>
    <item>
      <title>११. समाधिनिद्देसो</title>
      <link>https://vishvAsa.github.io/pALi/04_visuddhimagga/01_visuddhimagga-1/11_samAdhiniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/04_visuddhimagga/01_visuddhimagga-1/11_samAdhiniddeso/</guid>
      <description>&lt;p&gt;११. समाधिनिद्देसो&lt;/p&gt;&#xA;&lt;h2 id=&#34;आहरपटककलभवन&#34;&gt;आहारेपटिक्‍कूलभावना&lt;/h2&gt;&#xA;&lt;p&gt;२९४. इदानि आरुप्पानन्तरं एका सञ्‍ञाति एवं उद्दिट्ठाय आहारे पटिक्‍कूलसञ्‍ञाय भावनानिद्देसो अनुप्पत्तो। तत्थ आहरतीति आहारो। सो चतुब्बिधो कबळीकाराहारो, फस्साहारो, मनोसञ्‍चेतनाहारो, विञ्‍ञाणाहारोति।&lt;br&gt;&#xA;को पनेत्थ किमाहरतीति? कबळीकाराहारो ओजट्ठमकं रूपं आहरति। फस्साहारो तिस्सो वेदना आहरति। मनोसञ्‍चेतनाहारो तीसु भवेसु पटिसन्धिं आहरति। विञ्‍ञाणाहारो पटिसन्धिक्खणे नामरूपं आहरति।&lt;br&gt;&#xA;तेसु कबळीकाराहारे निकन्तिभयं। फस्साहारे उपगमनभयं। मनोसञ्‍चेतनाहारे उपपत्तिभयं। विञ्‍ञाणाहारे पटिसन्धिभयं। एवं सप्पटिभयेसु च तेसु कबळीकाराहारो पुत्तमंसूपमेन (सं॰ नि॰ २.६३) दीपेतब्बो। फस्साहारो निच्‍चम्मगावूपमेन (सं॰ नि॰ २.६३)। मनोसञ्‍चेतनाहारो अङ्गारकासूपमेन (सं॰ नि॰ २.६३)। विञ्‍ञाणाहारो सत्तिसतूपमेनाति (सं॰ नि॰ २.६३)। इमेसु पन चतूसु आहारेसु असितपीतखायितसायितप्पभेदो कबळीकारो आहारोव इमस्मिं अत्थे आहारोति अधिप्पेतो। तस्मिं आहारे पटिक्‍कूलाकारग्गहणवसेन उप्पन्‍ना सञ्‍ञा आहारे पटिक्‍कूलसञ्‍ञा।&lt;br&gt;&#xA;तं आहारे पटिक्‍कूलसञ्‍ञं भावेतुकामेन कम्मट्ठानं उग्गहेत्वा उग्गहतो एकपदम्पि अविरज्झन्तेन रहोगतेन पटिसल्‍लीनेन असितपीतखायितसायितप्पभेदे कबळीकाराहारे दसहाकारेहि पटिक्‍कूलता पच्‍चवेक्खितब्बा। सेय्यथिदं, गमनतो, परियेसनतो, परिभोगतो, आसयतो, निधानतो, अपरिपक्‍कतो, परिपक्‍कतो, फलतो, निस्सन्दतो, सम्मक्खनतोति।&lt;br&gt;&#xA;२९५. तत्थ गमनतोति एवं महानुभावे नाम सासने पब्बजितेन सकलरत्तिं बुद्धवचनसज्झायं वा समणधम्मं वा कत्वा कालस्सेव वुट्ठाय चेतियङ्गणबोधियङ्गणवत्तं कत्वा पानीयं परिभोजनीयं उपट्ठपेत्वा परिवेणं सम्मज्‍जित्वा सरीरं पटिजग्गित्वा आसनमारूय्ह वीसतिंस वारे कम्मट्ठानं मनसिकरित्वा उट्ठाय पत्तचीवरं गहेत्वा निजनसम्बाधानि पविवेकसुखानि छायूदकसम्पन्‍नानि सुचीनि सीतलानि रमणीयभूमिभागानि तपोवनानि पहाय अरियं विवेकरतिं अनपेक्खित्वा सुसानाभिमुखेन सिङ्गालेन विय आहारत्थाय गामाभिमुखेन गन्तब्बं।&lt;br&gt;&#xA;एवं गच्छता च मञ्‍चम्हा वा पीठम्हा वा ओतरणतो पट्ठाय पादरजघरगोलिकवच्‍चादिसम्परिकिण्णं पच्‍चत्थरणं अक्‍कमितब्बं होति। ततो अप्पेकदा मूसिकजतुकवच्‍चादीहि उपहतत्ता अन्तोगब्भतो पटिक्‍कूलतरं पमुखं दट्ठब्बं होति। ततो उलूकपारावतादिवच्‍चसम्मक्खितत्ता उपरिमतलतो पटिक्‍कूलतरं हेट्ठिमतलं। ततो कदाचि कदाचि वातेरितेहि पुराणतिणपण्णेहि गिलानसामणेरानं मुत्तकरीसखेळसिङ्घाणिकाहि वस्सकाले उदकचिक्खल्‍लादीहि च संकिलिट्ठत्ता हेट्ठिमतलतो पटिक्‍कूलतरं परिवेणं। परिवेणतो पटिक्‍कूलतरा विहाररच्छा दट्ठब्बा होति।&lt;br&gt;&#xA;अनुपुब्बेन पन बोधिञ्‍च चेतियञ्‍च वन्दित्वा वितक्‍कमाळके ठितेन मुत्तरासिसदिसं चेतियं मोरपिञ्छकलापमनोहरं बोधिं देवविमानसम्पत्तिसस्सिरीकं सेनासनञ्‍च अनपलोकेत्वा एवरूपं नाम रमणीयं पदेसं पिट्ठितो कत्वा आहारहेतु गन्तब्बं भविस्सतीति पक्‍कमित्वा गाममग्गं पटिपन्‍नेन खाणुकण्टकमग्गोपि उदकवेगभिन्‍नविसममग्गोपि दट्ठब्बो होति।&lt;br&gt;&#xA;ततो गण्डं पटिच्छादेन्तेन विय निवासनं निवासेत्वा वणचोळकं बन्धन्तेन विय कायबन्धनं बन्धित्वा अट्ठिसङ्घातं पटिच्छादेन्तेन विय चीवरं पारुपित्वा भेसज्‍जकपालं नीहरन्तेन विय पत्तं नीहरित्वा गामद्वारसमीपं पापुणन्तेन हत्थिकुणपअस्सकुणपगोकुणपमहिंसकुणपमनुस्सकुणपअहिकुणपकुक्‍कुरकुणपानिपि दट्ठब्बानि भवन्ति। न केवलञ्‍च दट्ठब्बानि, गन्धोपि नेसं घानं पटिहनमानो अधिवासेतब्बो होति। ततो गामद्वारे ठत्वा चण्डहत्थिअस्सादिपरिस्सयपरिवज्‍जनत्थं गामरच्छा ओलोकेतब्बा होन्ति।&lt;br&gt;&#xA;इच्‍चेतं पच्‍चत्थरणादिअनेककुणपपरियोसानं पटिक्‍कूलं आहारहेतु अक्‍कमितब्बञ्‍च दट्ठब्बञ्‍च घायितब्बञ्‍च होति। अहो वत भो पटिक्‍कूलो आहारोति एवं गमनतो पटिक्‍कूलता पच्‍चवेक्खितब्बा।&lt;br&gt;&#xA;२९६. कथं परियेसनतो? एवं गमनपटिक्‍कूलं अधिवासेत्वापि गामं पविट्ठेन सङ्घाटिपारुतेन कपणमनुस्सेन विय कपालहत्थेन घरपटिपाटिया गामवीथीसु चरितब्बं होति। यत्थ वस्सकाले अक्‍कन्तअक्‍कन्तट्ठाने याव पिण्डिकमंसापि उदकचिक्खल्‍ले पादा पविसन्ति, एकेन हत्थेन पत्तं गहेतब्बं होति, एकेन चीवरं उक्खिपितब्बं। गिम्हकाले वातवेगेन समुट्ठितेहि पंसुतिणरजेहि ओकिण्णसरीरेन चरितब्बं। तं तं गेहद्वारं पत्वा मच्छधोवनमंसधोवनतण्डुलधोवनखेळसिङ्घाणिकसुनखसूकरवच्‍चादीहि सम्मिस्सानि किमिकुलाकुलानि नीलमक्खिकपरिकिण्णानि ओळिगल्‍लानि चेव चन्दनिकट्ठानानि च दट्ठब्बानि होन्ति अक्‍कमितब्बानिपि। यतो ता मक्खिका उट्ठहित्वा सङ्घाटियम्पि पत्तेपि सीसेपि निलीयन्ति।&lt;br&gt;&#xA;घरं पविट्ठस्सापि केचि देन्ति, केचि न देन्ति। ददमानापि एकच्‍चे हिय्यो पक्‍कभत्तम्पि पुराणखज्‍जकम्पि पूतिकुम्मासपूपादीनिपि ददन्ति। अददमानापि केचिदेव ‘‘अतिच्छथ, भन्ते’’ति वदन्ति, केचि पन अपस्समाना विय तुण्ही होन्ति, केचि अञ्‍ञेन मुखं करोन्ति, केचि ‘‘गच्छ, रे मुण्डका’’तिआदीहि फरुसवाचाहि समुदाचरन्ति। एवं कपणमनुस्सेन विय गामे पिण्डाय चरित्वा निक्खमितब्बन्ति।&lt;br&gt;&#xA;इच्‍चेतं गामप्पवेसनतो पट्ठाय याव निक्खमना उदकचिक्खल्‍लादिपटिक्‍कूलं आहारहेतु अक्‍कमितब्बञ्‍चेव दट्ठब्बञ्‍च अधिवासेतब्बञ्‍च होति। अहो वत भो पटिक्‍कूलो आहारोति एवं परियेसनतो पटिक्‍कूलता पच्‍चवेक्खितब्बा।&lt;br&gt;&#xA;२९७. कथं परिभोगतो? एवं परियिट्ठाहारेन पन बहिगामे फासुकट्ठाने सुखनिसिन्‍नेन याव तत्थ हत्थं न ओतारेति, ताव तथारूपं गरुट्ठानियं भिक्खुं वा लज्‍जिमनुस्सं वा दिस्वा निमन्तेतुम्पि सक्‍का होति। भुञ्‍जितुकामताय पनेत्थ हत्थे ओतारितमत्ते ‘‘गण्हथा’’ति वदन्तेन लज्‍जितब्बं होति। हत्थं पन ओतारेत्वा मद्दन्तस्स पञ्‍चङ्गुलिअनुसारेन सेदो पग्घरमानो सुक्खथद्धभत्तम्पि तेमेन्तो मुदुं करोति।&lt;br&gt;&#xA;अथ तस्मिं परिमद्दनमत्तेनापि सम्भिन्‍नसोभे आलोपं कत्वा मुखे ठपिते हेट्ठिमदन्ता उदुक्खलकिच्‍चं साधेन्ति, उपरिमा मुसलकिच्‍चं, जिव्हा हत्थकिच्‍चं। तं तत्थ सुवानदोणियं सुवानपिण्डमिव दन्तमुसलेहि कोट्टेत्वा जिव्हाय सम्परिवत्तियमानं जिव्हाग्गे तनुपसन्‍नखेळो मक्खेति, वेमज्झतो पट्ठाय बहलखेळो मक्खेति, दन्तकट्ठेन असम्पत्तट्ठाने दन्तगूथको मक्खेति। सो एवं विचुण्णितमक्खितो तङ्खणञ्‍ञेव अन्तरहितवण्णगन्धसङ्खारविसेसो सुवानदोणियं ठितसुवानवमथु विय परमजेगुच्छभावं उपगच्छति। एवरूपोपि समानो चक्खुस्स आपाथं अतीतत्ता अज्झोहरितब्बो होतीति एवं परिभोगतो पटिक्‍कूलता पच्‍चवेक्खितब्बा।&lt;br&gt;&#xA;२९८. कथं आसयतो? एवं परिभोगं उपगतो च पनेस अन्तो पविसमानो यस्मा बुद्धपच्‍चेकबुद्धानम्पि रञ्‍ञोपि चक्‍कवत्तिस्स पित्तसेम्हपुब्बलोहितासयेसु चतूसु अञ्‍ञतरो आसयो होतियेव। मन्दपुञ्‍ञानं पन चत्तारो आसया होन्ति। तस्मा यस्स पित्तासयो अधिको होति, तस्स बहलमधुकतेलमक्खितो विय परमजेगुच्छो होति। यस्स सेम्हासयो अधिको होति, तस्स नागबलपण्णरसमक्खितो विय। यस्स पुब्बासयो अधिको होति, तस्स पूतितक्‍कमक्खितो विय। यस्स लोहितासयो अधिको होति, तस्स रजनमक्खितो विय परमजेगुच्छो होतीति एवं आसयतो पटिक्‍कूलता पच्‍चवेक्खितब्बा।&lt;br&gt;&#xA;२९९. कथं निधानतो? सो इमेसु चतूसु आसयेसु अञ्‍ञतरेन आसयेन मक्खितो अन्तोउदरं पविसित्वा नेव सुवण्णभाजने न मणिरजतादिभाजनेसु निधानं गच्छति। सचे पन दसवस्सिकेन अज्झोहरियति दस वस्सानि अधोतवच्‍चकूपसदिसे ओकासे पतिट्ठहति। सचे वीस, तिंस, चत्तालीस, पञ्‍ञास, सट्ठि, सत्तति, असीति, नवुतिवस्सिकेन, सचे वस्ससतिकेन अज्झोहरियति। वस्ससतं अधोतवच्‍चकूपसदिसे ओकासे पतिट्ठहतीति एवं निधानतो पटिक्‍कूलता पच्‍चवेक्खितब्बा।&lt;br&gt;&#xA;३००. कथं अपरिपक्‍कतो? सो पनायमाहारो एवरूपे ओकासे निधानमुपगतो याव अपरिपक्‍को होति, ताव तस्मिञ्‍ञेव यथावुत्तप्पकारे परमन्धकारतिमिसे नानाकुणपगन्धवासितपवनविचरिते अतिदुग्गन्धजेगुच्छे पदेसे यथा नाम निदाघे अकालमेघेन अभिवुट्ठम्हि चण्डालगामद्वारआवाटे पतितानि तिणपण्णकिलञ्‍जखण्डअहिकुक्‍कुरमनुस्सकुणपादीनि सूरियातपेन सन्तत्तानि फेणपुप्फुळकाचितानि तिट्ठन्ति, एवमेव तंदिवसम्पि हिय्योपि ततो पुरिमे दिवसेपि अज्झोहतो सब्बो एकतो हुत्वा सेम्हपटलपरियोनद्धो कायग्गिसन्तापकुथितकुथनसञ्‍जातफेणपुप्फुळकाचितो परमजेगुच्छभावं उपगन्त्वा तिट्ठतीति एवं अपरिपक्‍कतो पटिक्‍कूलता पच्‍चवेक्खितब्बा।&lt;br&gt;&#xA;३०१. कथं परिपक्‍कतो? सो तत्तकायग्गिना परिपक्‍को समानो न सुवण्णरजतादिधातुयो विय सुवण्णरजतादिभावं उपगच्छति। फेणपुप्फुळके पन मुञ्‍चन्तो सण्हकरणियं पिसित्वा नाळिके पक्खित्तपण्डुमत्तिका विय करीसभावं उपगन्त्वा पक्‍कासयं, मुत्तभावं उपगन्त्वा मुत्तवत्थिञ्‍च पूरेतीति एवं परिपक्‍कतो पटिक्‍कूलता पच्‍चवेक्खितब्बा।&lt;br&gt;&#xA;३०२. कथं फलतो? सम्मा परिपच्‍चमानो च पनायं केसलोमनखदन्तादीनि नानाकुणपानि निप्फादेति असम्मापरिपच्‍चमानो दद्दुकण्डुकच्छुकुट्ठकिलाससोसकासातिसारप्पभुतीनि रोगसतानि, इदमस्स फलन्ति एवं फलतो पटिक्‍कूलता पच्‍चवेक्खितब्बा।&lt;br&gt;&#xA;३०३. कथं निस्सन्दतो? अज्झोहरियमानो चेस एकेन द्वारेन पविसित्वा निस्सन्दमानो अक्खिम्हा अक्खिगूथको कण्णम्हा कण्णगूथकोतिआदिना पकारेन अनेकेहि द्वारेहि निस्सन्दति। अज्झोहरणसमये चेस महापरिवारेनापि अज्झोहरियति। निस्सन्दनसमये पन उच्‍चारपस्सावादिभावं उपगतो एककेनेव नीहरियति। पठमदिवसे च नं परिभुञ्‍जन्तो हट्ठपहट्ठोपि होति उदग्गुदग्गो पीतिसोमनस्सजातो। दुतियदिवसे निस्सन्देन्तो पिहितनासिको होति विकुणितमुखो जेगुच्छी मङ्कुभूतो। पठमदिवसे च नं रत्तो गिद्धो गधितो मुच्छितोपि अज्झोहरित्वा दुतियदिवसे एकरत्तिवासेन विरत्तो अट्टीयमानो हरायमानो जिगुच्छमानो नीहरति। तेनाहु पोराणा –&lt;br&gt;&#xA;‘‘अन्‍नं पानं खादनीयं, भोजनञ्‍च महारहं।&lt;br&gt;&#xA;एकद्वारेन पविसित्वा, नवद्वारेहि सन्दति॥&lt;br&gt;&#xA;‘‘अन्‍नं पानं खादनीयं, भोजनञ्‍च महारहं।&lt;br&gt;&#xA;भुञ्‍जति सपरिवारो, निक्खामेन्तो निलीयति॥&lt;br&gt;&#xA;‘‘अन्‍नं पानं खादनीयं, भोजनञ्‍च महारहं।&lt;br&gt;&#xA;भुञ्‍जति अभिनन्दन्तो, निक्खामेन्तो जिगुच्छति॥&lt;br&gt;&#xA;‘‘अन्‍नं पानं खादनीयं, भोजनञ्‍च महारहं।&lt;br&gt;&#xA;एकरत्तिपरिवासा, सब्बं भवति पूतिक’’न्ति॥&lt;br&gt;&#xA;एवं निस्सन्दतो पटिक्‍कूलता पच्‍चवेक्खितब्बा।&lt;br&gt;&#xA;३०४. कथं सम्मक्खनतो? परिभोगकालेपि चेस हत्थओट्ठजिव्हातालूनि सम्मक्खेति। तानि तेन सम्मक्खितत्ता पटिक्‍कूलानि होन्ति, यानि धोतानिपि गन्धहरणत्थं पुनप्पुनं धोवितब्बानि होन्ति। परिभुत्तो समानो यथा नाम ओदने पच्‍चमाने थुसकणकुण्डकादीनि उत्तरित्वा उक्खलिमुखवट्टिपिधानियो मक्खन्ति, एवमेव सकलसरीरानुगतेन कायग्गिना फेणुद्देहकं पच्‍चित्वा उत्तरमानो दन्ते दन्तमलभावेन सम्मक्खेति। जिव्हातालुप्पभुतीनि खेळसेम्हादिभावेन, अक्खिकण्णनासअधोमग्गादिके अक्खिगूथककण्णगूथकसिङ्घाणिकामुत्तकरीसादिभावेन सम्मक्खेति। येन सम्मक्खितानि इमानि द्वारानि दिवसे दिवसे धोवियमानानिपि नेव सुचीनि, न मनोरमानि होन्ति। येसु एकच्‍चं धोवित्वा हत्थो पुन उदकेन धोवितब्बो होति। एकच्‍चं धोवित्वा द्वत्तिक्खत्तुं गोमयेनपि मत्तिकायपि गन्धचुण्णेनपि धोवतो पाटिकुल्यता विगच्छतीति एवं सम्मक्खनतो पटिक्‍कूलता पच्‍चवेक्खितब्बा।&lt;br&gt;&#xA;३०५. तस्सेवं दसहाकारेहि पटिक्‍कूलतं पच्‍चवेक्खतो तक्‍काहतं वितक्‍काहतं करोन्तस्स पटिक्‍कूलाकारवसेन कबळीकाराहारो पाकटो होति। सो तं निमित्तं पुनप्पुनं आसेवति भावेति बहुलीकरोति। तस्सेवं करोतो नीवरणानि विक्खम्भन्ति। कबळीकाराहारस्स सभावधम्मताय गम्भीरत्ता अप्पनं अप्पत्तेन उपचारसमाधिना चित्तं समाधियति। पटिक्‍कूलाकारग्गहणवसेन पनेत्थ सञ्‍ञा पाकटा होति। तस्मा इमं कम्मट्ठानं आहारे पटिक्‍कूलसञ्‍ञा इच्‍चेव सङ्खं गच्छति।&lt;br&gt;&#xA;इमञ्‍च पन आहारे पटिक्‍कूलसञ्‍ञं अनुयुत्तस्स भिक्खुनो रसतण्हाय चित्तं पतिलीयति पतिकुटति पतिवट्टति। सो कन्तारनित्थरणत्थिको विय पुत्तमंसं विगतमदो आहारं आहारेति यावदेव दुक्खस्स नित्थरणत्थाय। अथस्स अप्पकसिरेनेव कबळीकाराहारपरिञ्‍ञामुखेन पञ्‍चकामगुणिको रागो परिञ्‍ञं गच्छति। सो पञ्‍चकामगुणपरिञ्‍ञामुखेन रूपक्खन्धं परिजानाति। अपरिपक्‍कादिपटिक्‍कूलभाववसेन चस्स कायगतासतिभावनापि पारिपूरिं गच्छति, असुभसञ्‍ञाय अनुलोमपटिपदं पटिपन्‍नो होति। इमं पन पटिपत्तिं निस्साय दिट्ठेव धम्मे अमतपरियोसानतं अनभिसम्भुणन्तो सुगतिपरायनो होतीति।&lt;br&gt;&#xA;अयं आहारे पटिक्‍कूलसञ्‍ञाभावनाय वित्थारकथा।&lt;/p&gt;</description>
    </item>
  </channel>
</rss>
