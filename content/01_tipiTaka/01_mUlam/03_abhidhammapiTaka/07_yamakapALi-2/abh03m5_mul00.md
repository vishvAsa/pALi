---
title: ०६. सङ्खारयमकं

---
॥ नमो तस्स भगवतो अरहतो सम्मासम्बुद्धस्स॥  
अभिधम्मपिटके  
यमकपाळि (दुतियो भागो)  
६. सङ्खारयमकं  
१. पण्णत्तिवारो  


## (क) उद्देसो

१. तयो सङ्खारा – कायसङ्खारो, वचीसङ्खारो, चित्तसङ्खारोति। अस्सासपस्सासा कायसङ्खारो, वितक्कविचारा वचीसङ्खारो, सञ्ञा च वेदना च चित्तसङ्खारो। ठपेत्वा वितक्कविचारे सब्बेपि चित्तसम्पयुत्तका धम्मा चित्तसङ्खारो।  
१. पदसोधनवारो  


## (क) अनुलोमं

२. (क) कायो कायसङ्खारो?  
(ख) कायसङ्खारो कायो?  
(क) वची वचीसङ्खारो?  
(ख) वचीसङ्खारो वची?  
(क) चित्तं चित्तसङ्खारो?  
(ख) चित्तसङ्खारो चित्तं?  
(ख) पच्चनीकं  
३. (क) न कायो न कायसङ्खारो?  
(ख) न कायसङ्खारो न कायो?  
(क) न वची न वचीसङ्खारो?  
(ख) न वचीसङ्खारो न वची?  
(क) न चित्तं न चित्तसङ्खारो?  
(ख) न चित्तसङ्खारो न चित्तं?  
२. पदसोधनमूलचक्कवारो  


## (क) अनुलोमं

४. (क) कायो कायसङ्खारो?  
(ख) सङ्खारा वचीसङ्खारो?  
(क) कायो कायसङ्खारो?  
(ख) सङ्खारा चित्तसङ्खारो?  
(क) वची वचीसङ्खारो?  
(ख) सङ्खारा कायसङ्खारो?  
(क) वची वचीसङ्खारो?  
(ख) सङ्खारा चित्तसङ्खारो?  
(क) चित्तं चित्तसङ्खारो?  
(ख) सङ्खारा कायसङ्खारो?  
(क) चित्तं चित्तसङ्खारो?  
(ख) सङ्खारा वचीसङ्खारो?  
(ख) पच्चनीकं  
५. (क) न कायो न कायसङ्खारो?  
(ख) न सङ्खारा न वचीसङ्खारो?  
(क) न कायो न कायसङ्खारो?  
(ख) न सङ्खारा न चित्तसङ्खारो?  
(क) न वची न वचीसङ्खारो?  
(ख) न सङ्खारा न कायसङ्खारो?  
(क) न वची न वचीसङ्खारो?  
(ख) न सङ्खारा न चित्तसङ्खारो?  
(क) न चित्तं न चित्तसङ्खारो?  
(ख) न सङ्खारा न कायसङ्खारो?  
(क) न चित्तं न चित्तसङ्खारो?  
(ख) न सङ्खारा न वचीसङ्खारो?  
३. सुद्धसङ्खारवारो  


## (क) अनुलोमं

६. (क) कायसङ्खारो वचीसङ्खारो?  
(ख) वचीसङ्खारो कायसङ्खारो?  
(क) कायसङ्खारो चित्तसङ्खारो?  
(ख) चित्तसङ्खारो कायसङ्खारो?  
(क) वचीसङ्खारो चित्तसङ्खारो?  
(ख) चित्तसङ्खारो वचीसङ्खारो?  


## (ख) पच्चनीकं

७. (क) न कायसङ्खारो न वचीसङ्खारो?  
(ख) न वचीसङ्खारो न कायसङ्खारो?  
(क) न कायसङ्खारो न चित्तसङ्खारो?  
(ख) न चित्तसङ्खारो न कायसङ्खारो?  
(क) न वचीसङ्खारो न चित्तसङ्खारो?  
(ख) न चित्तसङ्खारो न वचीसङ्खारो?  
पण्णत्तिउद्देसवारो।  
पण्णत्तिवारो।  


## (ख) निद्देसो

१. पदसोधनवारो  


## (क) अनुलोमं

८. (क) कायो कायसङ्खारोति? नो।  
(ख) कायसङ्खारो कायोति? नो।  
(क) वची वचीसङ्खारोति? नो।  
(ख) वचीसङ्खारो वचीति? नो।  
(क) चित्तं चित्तसङ्खारोति? नो।  
(ख) चित्तसङ्खारो चित्तन्ति? नो।  


## (ख) पच्चनीकं

९. (क) न कायो न कायसङ्खारोति?  
कायसङ्खारो न कायो, कायसङ्खारो। कायञ्च कायसङ्खारञ्च ठपेत्वा अवसेसा न चेव कायो न च कायसङ्खारो।  
(ख) न कायसङ्खारो न कायोति?  
कायो न कायसङ्खारो, कायो। कायञ्च कायसङ्खारञ्च ठपेत्वा अवसेसा न चेव कायो न च कायसङ्खारो।  
(क) न वची न वचीसङ्खारोति?  
वचीसङ्खारो न वची, वचीसङ्खारो। वचिञ्च वचीसङ्खारञ्च ठपेत्वा अवसेसा न चेव वची न च वचीसङ्खारो।  
(ख) न वचीसङ्खारो न वचीति?  
वची न वचीसङ्खारो, वची। वचिञ्च वचीसङ्खारञ्च ठपेत्वा अवसेसा न चेव वची न च वचीसङ्खारो।  
(क) न चित्तं न चित्तसङ्खारोति?  
चित्तसङ्खारो न चित्तं, चित्तसङ्खारो। चित्तञ्च चित्तसङ्खारञ्च ठपेत्वा अवसेसा न चेव चित्तं न च चित्तसङ्खारो।  
(ख) न चित्तसङ्खारो न चित्तन्ति?  
चित्तं न चित्तसङ्खारो, चित्तं। चित्तञ्च चित्तसङ्खारञ्च ठपेत्वा अवसेसा न चेव चित्तं न च चित्तसङ्खारो।  
२. पदसोधनमूलचक्कवारो  


## (क) अनुलोमं

१०. (क) कायो कायसङ्खारोति? नो।  
(ख) सङ्खारा वचीसङ्खारोति?  
वचीसङ्खारो सङ्खारो चेव वचीसङ्खारो च। अवसेसा सङ्खारा [अवसेसा सङ्खारा सङ्खारा (सी॰ स्या॰ कं॰)] न वचीसङ्खारो।  
(क) कायो कायसङ्खारोति? नो।  
(ख) सङ्खारा चित्तसङ्खारोति?  
चित्तसङ्खारो सङ्खारो चेव चित्तसङ्खारो च। अवसेसा सङ्खारा न चित्तसङ्खारो।  
११. (क) वची वचीसङ्खारोति? नो।  
(ख) सङ्खारा कायसङ्खारोति?  
कायसङ्खारो सङ्खारो चेव कायसङ्खारो च। अवसेसा सङ्खारा न कायसङ्खारो।  
(क) वची वचीसङ्खारोति? नो।  
(ख) सङ्खारा चित्तसङ्खारोति?  
चित्तसङ्खारो सङ्खारो चेव चित्तसङ्खारो च। अवसेसा सङ्खारा न चित्तसङ्खारो।  
१२. (क) चित्तं चित्तसङ्खारोति? नो।  
(ख) सङ्खारा कायसङ्खारोति?  
कायसङ्खारो सङ्खारो चेव कायसङ्खारो च। अवसेसा सङ्खारा न कायसङ्खारो।  
(क) चित्तं चित्तसङ्खारोति? नो।  
(ख) सङ्खारा वचीसङ्खारोति?  
वचीसङ्खारो सङ्खारो चेव वचीसङ्खारो च। अवसेसा सङ्खारा न वचीसङ्खारो।  


## (ख) पच्चनीकं

१३. (क) न कायो न कायसङ्खारोति?  
कायसङ्खारो न कायो, कायसङ्खारो। कायञ्च कायसङ्खारञ्च ठपेत्वा अवसेसा न चेव कायो न च कायसङ्खारो।  
(ख) न सङ्खारा न वचीसङ्खारोति? आमन्ता।  
(क) न कायो न कायसङ्खारोति?  
कायसङ्खारो न कायो, कायसङ्खारो। कायञ्च कायसङ्खारञ्च ठपेत्वा अवसेसा न चेव कायो न च कायसङ्खारो।  
(ख) न सङ्खारा न चित्तसङ्खारोति? आमन्ता।  
१४. (क) न वची न वचीसङ्खारोति?  
वचीसङ्खारो न वची, वचीसङ्खारो। वचिञ्च वचीसङ्खारञ्च ठपेत्वा अवसेसा न चेव वची न च वचीसङ्खारो।  
(ख) न सङ्खारा न कायसङ्खारोति? आमन्ता।  
(क) न वची न वचीसङ्खारोति?  
वचीसङ्खारो न वची, वचीसङ्खारो। वचिञ्च वचीसङ्खारञ्च ठपेत्वा अवसेसा न चेव वची न च वचीसङ्खारो।  
(ख) न सङ्खारा न चित्तसङ्खारोति? आमन्ता।  
१५. (क) न चित्तं न चित्तसङ्खारोति?  
चित्तसङ्खारो न चित्तं, चित्तसङ्खारो। चित्तञ्च चित्तसङ्खारञ्च ठपेत्वा अवसेसा न चेव चित्तं न च चित्तसङ्खारो।  
(ख) न सङ्खारा न कायसङ्खारोति? आमन्ता।  
(क) न चित्तं न चित्तसङ्खारोति?  
चित्तसङ्खारो न चित्तं, चित्तसङ्खारो। चित्तञ्च चित्तसङ्खारञ्च ठपेत्वा अवसेसा न चेव चित्तं न च चित्तसङ्खारो।  
(ख) न सङ्खारा न वचीसङ्खारोति? आमन्ता।  
३. सुद्धसङ्खारवारो  


## (क) अनुलोमं

१६. (क) कायसङ्खारो वचीसङ्खारोति? नो।  
(ख) वचीसङ्खारो कायसङ्खारोति? नो।  
(क) कायसङ्खारो चित्तसङ्खारोति? नो।  
(ख) चित्तसङ्खारो कायसङ्खारोति? नो।  
(क) वचीसङ्खारो चित्तसङ्खारोति? नो।  
(ख) चित्तसङ्खारो वचीसङ्खारोति? नो।  


## (ख) पच्चनीकं

१७. (क) न कायसङ्खारो न वचीसङ्खारोति?  
वचीसङ्खारो न कायसङ्खारो, वचीसङ्खारो। कायसङ्खारञ्च वचीसङ्खारञ्च ठपेत्वा अवसेसा न चेव कायसङ्खारो न च वचीसङ्खारो।  
(ख) न वचीसङ्खारो न कायसङ्खारोति?  
कायसङ्खारो न वचीसङ्खारो, कायसङ्खारो। वचीसङ्खारञ्च कायसङ्खारञ्च ठपेत्वा अवसेसा न चेव वचीसङ्खारो न च कायसङ्खारो।  
(क) न कायसङ्खारो न चित्तसङ्खारोति?  
चित्तसङ्खारो न कायसङ्खारो, चित्तसङ्खारो। कायसङ्खारञ्च चित्तसङ्खारञ्च ठपेत्वा अवसेसा न चेव कायसङ्खारो न च चित्तसङ्खारो।  
(ख) न चित्तसङ्खारो न कायसङ्खारोति?  
कायसङ्खारो न चित्तसङ्खारो, कायसङ्खारो। चित्तसङ्खारञ्च कायसङ्खारञ्च ठपेत्वा अवसेसा न चेव चित्तसङ्खारो न च कायसङ्खारो।  
१८. (क) न वचीसङ्खारो न चित्तसङ्खारोति?  
चित्तसङ्खारो न वचीसङ्खारो, चित्तसङ्खारो। वचीसङ्खारञ्च चित्तसङ्खारञ्च ठपेत्वा अवसेसा न चेव वचीसङ्खारो न च चित्तसङ्खारो।  
(ख) न चित्तसङ्खारो न वचीसङ्खारोति?  
वचीसङ्खारो न चित्तसङ्खारो, वचीसङ्खारो। चित्तसङ्खारञ्च वचीसङ्खारञ्च ठपेत्वा अवसेसा न चेव चित्तसङ्खारो न च वचीसङ्खारो।  
पण्णत्तिनिद्देसवारो।  
२. पवत्तिवारो १. उप्पादवारो  
(१) पच्चुप्पन्नवारो  


## (क) अनुलोमपुग्गलो

१९. (क) यस्स कायसङ्खारो उप्पज्जति तस्स वचीसङ्खारो उप्पज्जतीति?  
विना वितक्कविचारेहि अस्सासपस्सासानं उप्पादक्खणे तेसं कायसङ्खारो उप्पज्जति, नो च तेसं वचीसङ्खारो उप्पज्जति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं कायसङ्खारो च उप्पज्जति वचीसङ्खारो च उप्पज्जति।  
(ख) यस्स वा पन वचीसङ्खारो उप्पज्जति तस्स कायसङ्खारो उप्पज्जतीति?  
विना अस्सासपस्सासेहि वितक्कविचारानं उप्पादक्खणे तेसं वचीसङ्खारो उप्पज्जति, नो च तेसं कायसङ्खारो उप्पज्जति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं वचीसङ्खारो च उप्पज्जति कायसङ्खारो च उप्पज्जति।  
(क) यस्स कायसङ्खारो उप्पज्जति तस्स चित्तसङ्खारो उप्पज्जतीति? आमन्ता।  
(ख) यस्स वा पन चित्तसङ्खारो उप्पज्जति तस्स कायसङ्खारो उप्पज्जतीति?  
विना अस्सासपस्सासेहि चित्तस्स उप्पादक्खणे तेसं चित्तसङ्खारो उप्पज्जति, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं चित्तसङ्खारो च उप्पज्जति कायसङ्खारो च उप्पज्जति।  
२०. (क) यस्स वचीसङ्खारो उप्पज्जति तस्स चित्तसङ्खारो उप्पज्जतीति? आमन्ता।  
(ख) यस्स वा पन चित्तसङ्खारो उप्पज्जति तस्स वचीसङ्खारो उप्पज्जतीति?  
विना वितक्कविचारेहि चित्तस्स उप्पादक्खणे तेसं चित्तसङ्खारो उप्पज्जति, नो च तेसं वचीसङ्खारो उप्पज्जति। वितक्कविचारानं उप्पादक्खणे तेसं चित्तसङ्खारो च उप्पज्जति वचीसङ्खारो च उप्पज्जति।  


## (ख) अनुलोमओकासो

२१. (क) यत्थ कायसङ्खारो उप्पज्जति तत्थ वचीसङ्खारो उप्पज्जतीति?  
दुतियज्झाने ततियज्झाने तत्थ कायसङ्खारो उप्पज्जति, नो च तत्थ वचीसङ्खारो उप्पज्जति। पठमज्झाने कामावचरे तत्थ कायसङ्खारो च उप्पज्जति वचीसङ्खारो च उप्पज्जति।  
(ख) यत्थ वा पन वचीसङ्खारो उप्पज्जति तत्थ कायसङ्खारो उप्पज्जतीति?  
रूपावचरे अरूपावचरे तत्थ वचीसङ्खारो उप्पज्जति, नो च तत्थ कायसङ्खारो उप्पज्जति। पठमज्झाने कामावचरे तत्थ वचीसङ्खारो च उप्पज्जति कायसङ्खारो च उप्पज्जति।  
(क) यत्थ कायसङ्खारो उप्पज्जति तत्थ चित्तसङ्खारो उप्पज्जतीति? आमन्ता।  
(ख) यत्थ वा पन चित्तसङ्खारो उप्पज्जति तत्थ कायसङ्खारो उप्पज्जतीति?  
चतुत्थज्झाने रूपावचरे अरूपावचरे तत्थ चित्तसङ्खारो उप्पज्जति, नो च तत्थ कायसङ्खारो उप्पज्जति। पठमज्झाने दुतियज्झाने ततियज्झाने कामावचरे तत्थ चित्तसङ्खारो च उप्पज्जति कायसङ्खारो च उप्पज्जति।  
२२. (क) यत्थ वचीसङ्खारो उप्पज्जति तत्थ चित्तसङ्खारो उप्पज्जतीति? आमन्ता।  
(ख) यत्थ वा पन चित्तसङ्खारो उप्पज्जति तत्थ वचीसङ्खारो उप्पज्जतीति?  
दुतियज्झाने ततियज्झाने चतुत्थज्झाने तत्थ चित्तसङ्खारो उप्पज्जति, नो च तत्थ वचीसङ्खारो उप्पज्जति। पठमज्झाने कामावचरे रूपावचरे अरूपावचरे तत्थ चित्तसङ्खारो च उप्पज्जति वचीसङ्खारो च उप्पज्जति।  


## (ग) अनुलोमपुग्गलोकासा

२३. यस्स यत्थ कायसङ्खारो उप्पज्जति…पे॰…।  
(यस्सकम्पि यस्सयत्थकम्पि सदिसं।)  


## (घ) पच्चनीकपुग्गलो

२४. (क) यस्स कायसङ्खारो नुप्पज्जति तस्स वचीसङ्खारो नुप्पज्जतीति?  
विना अस्सासपस्सासेहि वितक्कविचारानं उप्पादक्खणे तेसं कायसङ्खारो नुप्पज्जति, नो च तेसं वचीसङ्खारो नुप्पज्जति। सब्बेसं चित्तस्स भङ्गक्खणे विना अस्सासपस्सासेहि अवितक्कअविचारचित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो च नुप्पज्जति वचीसङ्खारो च नुप्पज्जति।  
(ख) यस्स वा पन वचीसङ्खारो नुप्पज्जति तस्स कायसङ्खारो नुप्पज्जतीति?  
विना वितक्कविचारेहि अस्सासपस्सासानं उप्पादक्खणे तेसं वचीसङ्खारो नुप्पज्जति, नो च तेसं कायसङ्खारो नुप्पज्जति। सब्बेसं चित्तस्स भङ्गक्खणे विना अस्सासपस्सासेहि अवितक्कअविचारचित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो च नुप्पज्जति कायसङ्खारो च नुप्पज्जति।  
(क) यस्स कायसङ्खारो नुप्पज्जति तस्स चित्तसङ्खारो नुप्पज्जतीति?  
विना अस्सासपस्सासेहि चित्तस्स उप्पादक्खणे तेसं कायसङ्खारो नुप्पज्जति, नो च तेसं चित्तसङ्खारो नुप्पज्जति। सब्बेसं चित्तस्स भङ्गक्खणे निरोधसमापन्नानं असञ्ञसत्तानं तेसं कायसङ्खारो च नुप्पज्जति चित्तसङ्खारो च नुप्पज्जति।  
(ख) यस्स वा पन चित्तसङ्खारो नुप्पज्जति तस्स कायसङ्खारो नुप्पज्जतीति? आमन्ता।  
२५. (क) यस्स वचीसङ्खारो नुप्पज्जति तस्स चित्तसङ्खारो नुप्पज्जतीति?  
विना वितक्कविचारेहि चित्तस्स उप्पादक्खणे तेसं वचीसङ्खारो नुप्पज्जति, नो च तेसं चित्तसङ्खारो नुप्पज्जति। सब्बेसं चित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो च नुप्पज्जति चित्तसङ्खारो च नुप्पज्जति।  
(ख) यस्स वा पन चित्तसङ्खारो नुप्पज्जति तस्स वचीसङ्खारो नुप्पज्जतीति? आमन्ता।  


## (ङ) पच्चनीकओकासो

२६. (क) यत्थ कायसङ्खारो नुप्पज्जति तत्थ वचीसङ्खारो नुप्पज्जतीति?  
रूपावचरे अरूपावचरे तत्थ कायसङ्खारो नुप्पज्जति, नो च तत्थ वचीसङ्खारो नुप्पज्जति। चतुत्थज्झाने असञ्ञसत्ते तत्थ कायसङ्खारो च नुप्पज्जति वचीसङ्खारो च नुप्पज्जति।  
(ख) यत्थ वा पन वचीसङ्खारो नुप्पज्जति तत्थ कायसङ्खारो नुप्पज्जतीति?  
दुतियज्झाने ततियज्झाने तत्थ वचीसङ्खारो नुप्पज्जति, नो च तत्थ कायसङ्खारो नुप्पज्जति। चतुत्थज्झाने असञ्ञसत्ते तत्थ वचीसङ्खारो च नुप्पज्जति कायसङ्खारो च नुप्पज्जति।  
(क) यत्थ कायसङ्खारो नुप्पज्जति तत्थ चित्तसङ्खारो नुप्पज्जतीति?  
चतुत्थज्झाने रूपावचरे अरूपावचरे तत्थ कायसङ्खारो नुप्पज्जति, नो च तत्थ चित्तसङ्खारो नुप्पज्जति। असञ्ञसत्ते तत्थ कायसङ्खारो च नुप्पज्जति चित्तसङ्खारो च नुप्पज्जति।  
(ख) यत्थ वा पन…पे॰…? आमन्ता।  
२७. (क) यत्थ वचीसङ्खारो नुप्पज्जति तत्थ चित्तसङ्खारो नुप्पज्जतीति?  
दुतियज्झाने ततियज्झाने चतुत्थज्झाने तत्थ वचीसङ्खारो नुप्पज्जति, नो च तत्थ चित्तसङ्खारो नुप्पज्जति। असञ्ञसत्ते तत्थ वचीसङ्खारो च नुप्पज्जति चित्तसङ्खारो च नुप्पज्जति।  
(ख) यत्थ वा पन…पे॰…? आमन्ता।  


## (च) पच्चनीकपुग्गलोकासा

२८. (क) यस्स यत्थ कायसङ्खारो नुप्पज्जति तस्स तत्थ वचीसङ्खारो नुप्पज्जतीति?  
विना अस्सासपस्सासेहि वितक्कविचारानं उप्पादक्खणे तेसं तत्थ कायसङ्खारो नुप्पज्जति, नो च तेसं तत्थ वचीसङ्खारो नुप्पज्जति। सब्बेसं चित्तस्स भङ्गक्खणे विना अस्सासपस्सासेहि अवितक्कअविचारचित्तस्स उप्पादक्खणे असञ्ञसत्तानं तेसं तत्थ कायसङ्खारो च नुप्पज्जति वचीसङ्खारो च नुप्पज्जति।  
(ख) यस्स वा पन यत्थ…पे॰…? आमन्ता।  
(यस्सकम्पि यस्सयत्थकम्पि सदिसं वित्थारेतब्बं, यस्सयत्थके निरोधसमापन्नानन्ति न लब्भति।)  
(२) अतीतवारो  


## (क) अनुलोमपुग्गलो

२९. (क) यस्स कायसङ्खारो उप्पज्जित्थ तस्स वचीसङ्खारो उप्पज्जित्थाति? आमन्ता।  
(ख) यस्स वा पन…पे॰…? आमन्ता।  
(क) यस्स कायसङ्खारो उप्पज्जित्थ तस्स चित्तसङ्खारो उप्पज्जित्थाति? आमन्ता।  
(ख) यस्स वा पन…पे॰…? आमन्ता।  
३०. (क) यस्स वचीसङ्खारो उप्पज्जित्थ तस्स चित्तसङ्खारो उप्पज्जित्थाति? आमन्ता।  
(ख) यस्स वा पन…पे॰…? आमन्ता।  


## (ख) अनुलोमओकासो

३१. यत्थ कायसङ्खारो उप्पज्जित्थ…पे॰…  
(यत्थकम्पि सब्बत्थ एकसदिसं)।  


## (ग) अनुलोमपुग्गलोकासा

३२. (क) यस्स यत्थ कायसङ्खारो उप्पज्जित्थ तस्स तत्थ वचीसङ्खारो उप्पज्जित्थाति?  
दुतियज्झानं ततियज्झानं समापन्नानं तेसं तत्थ कायसङ्खारो उप्पज्जित्थ, नो च तेसं तत्थ वचीसङ्खारो उप्पज्जित्थ। पठमज्झानं समापन्नानं कामावचरानं तेसं तत्थ कायसङ्खारो च उप्पज्जित्थ वचीसङ्खारो च उप्पज्जित्थ।  
(ख) यस्स वा पन यत्थ वचीसङ्खारो उप्पज्जित्थ तस्स तत्थ कायसङ्खारो उप्पज्जित्थाति?  
रूपावचरानं अरूपावचरानं तेसं तत्थ वचीसङ्खारो उप्पज्जित्थ, नो च तेसं तत्थ कायसङ्खारो उप्पज्जित्थ। पठमज्झानं समापन्नानं कामावचरानं तेसं तत्थ वचीसङ्खारो च उप्पज्जित्थ कायसङ्खारो च उप्पज्जित्थ।  
(क) यस्स यत्थ कायसङ्खारो उप्पज्जित्थ तस्स तत्थ चित्तसङ्खारो उप्पज्जित्थाति? आमन्ता।  
(ख) यस्स वा पन यत्थ चित्तसङ्खारो उप्पज्जित्थ तस्स तत्थ कायसङ्खारो उप्पज्जित्थाति?  
चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो उप्पज्जित्थ, नो च तेसं तत्थ कायसङ्खारो उप्पज्जित्थ। पठमज्झानं दुतियज्झानं ततियज्झानं समापन्नानं कामावचरानं तेसं तत्थ चित्तसङ्खारो च उप्पज्जित्थ कायसङ्खारो च उप्पज्जित्थ।  
३३. (क) यस्स यत्थ वचीसङ्खारो उप्पज्जित्थ तस्स तत्थ चित्तसङ्खारो उप्पज्जित्थाति? आमन्ता।  
(ख) यस्स वा पन यत्थ चित्तसङ्खारो उप्पज्जित्थ तस्स तत्थ वचीसङ्खारो उप्पज्जित्थाति?  
दुतियज्झानं ततियज्झानं चतुत्थज्झानं समापन्नानं सुद्धावासानं दुतिये चित्ते वत्तमाने तेसं तत्थ चित्तसङ्खारो उप्पज्जित्थ, नो च तेसं तत्थ वचीसङ्खारो उप्पज्जित्थ। पठमज्झानं समापन्नानं कामावचरानं इतरेसं रूपावचरानं अरूपावचरानं तेसं तत्थ चित्तसङ्खारो च उप्पज्जित्थ वचीसङ्खारो च उप्पज्जित्थ।  


## (घ) पच्चनीकपुग्गलो

३४. (क) यस्स कायसङ्खारो नुप्पज्जित्थ तस्स वचीसङ्खारो नुप्पज्जित्थाति? नत्थि।  
(ख) यस्स वा पन वचीसङ्खारो नुप्पज्जित्थ तस्स कायसङ्खारो नुप्पज्जित्थाति? नत्थि।  
(क) यस्स कायसङ्खारो नुप्पज्जित्थ तस्स चित्तसङ्खारो नुप्पज्जित्थाति? नत्थि।  
(ख) यस्स वा पन…पे॰…? नत्थि।  
३५. (क) यस्स वचीसङ्खारो नुप्पज्जित्थ तस्स चित्तसङ्खारो नुप्पज्जित्थाति? नत्थि।  
(ख) यस्स वा पन…पे॰…? नत्थि।  


## (ङ) पच्चनीकओकासो

३६. यत्थ कायसङ्खारो नुप्पज्जित्थ…पे॰…।  


## (च) पच्चनीकपुग्गलोकासा

३७. (क) यस्स यत्थ कायसङ्खारो नुप्पज्जित्थ तस्स तत्थ वचीसङ्खारो नुप्पज्जित्थाति?  
रूपावचरानं अरूपावचरानं तेसं तत्थ कायसङ्खारो नुप्पज्जित्थ, नो च तेसं तत्थ वचीसङ्खारो नुप्पज्जित्थ। चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ कायसङ्खारो च नुप्पज्जित्थ वचीसङ्खारो च नुप्पज्जित्थ।  
(ख) यस्स वा पन यत्थ वचीसङ्खारो नुप्पज्जित्थ तस्स तत्थ कायसङ्खारो नुप्पज्जित्थाति?  
दुतियज्झानं ततियज्झानं समापन्नानं तेसं तत्थ वचीसङ्खारो नुप्पज्जित्थ, नो च तेसं तत्थ कायसङ्खारो नुप्पज्जित्थ। चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ वचीसङ्खारो च नुप्पज्जित्थ कायसङ्खारो च नुप्पज्जित्थ।  
(क) यस्स यत्थ कायसङ्खारो नुप्पज्जित्थ तस्स तत्थ चित्तसङ्खारो नुप्पज्जित्थाति?  
चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो नुप्पज्जित्थ, नो च तेसं तत्थ चित्तसङ्खारो नुप्पज्जित्थ। सुद्धावासं उपपज्जन्तानं असञ्ञसत्तानं तेसं तत्थ कायसङ्खारो च नुप्पज्जित्थ चित्तसङ्खारो च नुप्पज्जित्थ।  
(ख) यस्स वा पन यत्थ…पे॰…? आमन्ता।  
३८. (क) यस्स यत्थ वचीसङ्खारो नुप्पज्जित्थ तस्स तत्थ चित्तसङ्खारो नुप्पज्जित्थाति?  
दुतियज्झानं ततियज्झानं चतुत्थज्झानं समापन्नानं सुद्धावासानं दुतिये चित्ते वत्तमाने तेसं तत्थ वचीसङ्खारो नुप्पज्जित्थ, नो च तेसं तत्थ चित्तसङ्खारो नुप्पज्जित्थ। सुद्धावासं उपपज्जन्तानं असञ्ञसत्तानं तेसं तत्थ वचीसङ्खारो च नुप्पज्जित्थ चित्तसङ्खारो च नुप्पज्जित्थ।  
(ख) यस्स वा पन यत्थ…पे॰…? आमन्ता।  
(३) अनागतवारो  


## (क) अनुलोमपुग्गलो

३९. (क) यस्स कायसङ्खारो उप्पज्जिस्सति तस्स वचीसङ्खारो उप्पज्जिस्सतीति? आमन्ता।  
(ख) यस्स वा पन वचीसङ्खारो उप्पज्जिस्सति तस्स कायसङ्खारो उप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं वचीसङ्खारो उप्पज्जिस्सति, नो च तेसं कायसङ्खारो उप्पज्जिस्सति। इतरेसं तेसं वचीसङ्खारो च उप्पज्जिस्सति कायसङ्खारो च उप्पज्जिस्सति।  
(क) यस्स कायसङ्खारो उप्पज्जिस्सति तस्स चित्तसङ्खारो उप्पज्जिस्सतीति? आमन्ता।  
(ख) यस्स वा पन चित्तसङ्खारो उप्पज्जिस्सति तस्स कायसङ्खारो उप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं चित्तसङ्खारो उप्पज्जिस्सति, नो च तेसं कायसङ्खारो उप्पज्जिस्सति। इतरेसं तेसं चित्तसङ्खारो च उप्पज्जिस्सति कायसङ्खारो च उप्पज्जिस्सति।  
४०. (क) यस्स वचीसङ्खारो उप्पज्जिस्सति तस्स चित्तसङ्खारो उप्पज्जिस्सतीति? आमन्ता।  
(ख) यस्स वा पन चित्तसङ्खारो उप्पज्जिस्सति तस्स वचीसङ्खारो उप्पज्जिस्सतीति?  
यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं चित्तसङ्खारो उप्पज्जिस्सति, नो च तेसं वचीसङ्खारो उप्पज्जिस्सति। इतरेसं तेसं चित्तसङ्खारो च उप्पज्जिस्सति वचीसङ्खारो च उप्पज्जिस्सति।  


## (ख) अनुलोमओकासो

४१. यत्थ कायसङ्खारो उप्पज्जिस्सति…पे॰…।  


## (ग) अनुलोमपुग्गलोकासा

४२. (क) यस्स यत्थ कायसङ्खारो उप्पज्जिस्सति तस्स तत्थ वचीसङ्खारो उप्पज्जिस्सतीति?  
दुतियज्झानं ततियज्झानं समापन्नानं तेसं तत्थ कायसङ्खारो उप्पज्जिस्सति, नो च तेसं तत्थ वचीसङ्खारो उप्पज्जिस्सति। पठमज्झानं समापन्नानं कामावचरानं तेसं तत्थ कायसङ्खारो च उप्पज्जिस्सति वचीसङ्खारो च उप्पज्जिस्सति।  
(ख) यस्स वा पन यत्थ वचीसङ्खारो उप्पज्जिस्सति तस्स तत्थ कायसङ्खारो उप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ वचीसङ्खारो उप्पज्जिस्सति, नो च तेसं तत्थ कायसङ्खारो उप्पज्जिस्सति। पठमज्झानं समापन्नानं इतरेसं कामावचरानं तेसं तत्थ वचीसङ्खारो च उप्पज्जिस्सति कायसङ्खारो च उप्पज्जिस्सति।  
(क) यस्स यत्थ कायसङ्खारो उप्पज्जिस्सति तस्स तत्थ चित्तसङ्खारो उप्पज्जिस्सतीति? आमन्ता।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ कायसङ्खारो उप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो उप्पज्जिस्सति, नो च तेसं तत्थ कायसङ्खारो उप्पज्जिस्सति। पठमज्झानं दुतियज्झानं ततियज्झानं समापन्नानं इतरेसं कामावचरानं तेसं तत्थ चित्तसङ्खारो च उप्पज्जिस्सति कायसङ्खारो च उप्पज्जिस्सति।  
४३. (क) यस्स यत्थ वचीसङ्खारो उप्पज्जिस्सति तस्स तत्थ चित्तसङ्खारो उप्पज्जिस्सतीति? आमन्ता।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ वचीसङ्खारो उप्पज्जिस्सतीति?  
यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ चित्तसङ्खारो उप्पज्जिस्सति, नो च तेसं तत्थ वचीसङ्खारो उप्पज्जिस्सति। पठमज्झानं समापन्नानं कामावचरानं इतरेसं रूपावचरानं अरूपावचरानं तेसं तत्थ चित्तसङ्खारो च उप्पज्जिस्सति वचीसङ्खारो च उप्पज्जिस्सति।  


## (घ) पच्चनीकपुग्गलो

४४. (क) यस्स कायसङ्खारो नुप्पज्जिस्सति तस्स वचीसङ्खारो नुप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो नुप्पज्जिस्सति, नो च तेसं वचीसङ्खारो नुप्पज्जिस्सति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च नुप्पज्जिस्सति वचीसङ्खारो च नुप्पज्जिस्सति।  
(ख) यस्स वा पन…पे॰…? आमन्ता।  
(क) यस्स कायसङ्खारो नुप्पज्जिस्सति तस्स चित्तसङ्खारो नुप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो नुप्पज्जिस्सति, नो च तेसं चित्तसङ्खारो नुप्पज्जिस्सति। पच्छिमचित्तसमङ्गीनं तेसं कायसङ्खारो च नुप्पज्जिस्सति चित्तसङ्खारो च नुप्पज्जिस्सति।  
(ख) यस्स वा पन चित्तसङ्खारो…पे॰…? आमन्ता।  
४५. (क) यस्स वचीसङ्खारो नुप्पज्जिस्सति तस्स चित्तसङ्खारो नुप्पज्जिस्सतीति?  
यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं वचीसङ्खारो नुप्पज्जिस्सति, नो च तेसं चित्तसङ्खारो नुप्पज्जिस्सति। पच्छिमचित्तसमङ्गीनं तेसं वचीसङ्खारो च नुप्पज्जिस्सति चित्तसङ्खारो च नुप्पज्जिस्सति।  
(ख) यस्स वा पन…पे॰…? आमन्ता।  


## (ङ) पच्चनीकओकासो

४६. यत्थ कायसङ्खारो नुप्पज्जिस्सति…पे॰…।  


## (च) पच्चनीकपुग्गलोकासा

४७. (क) यस्स यत्थ कायसङ्खारो नुप्पज्जिस्सति तस्स तत्थ वचीसङ्खारो नुप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ कायसङ्खारो नुप्पज्जिस्सति, नो च तेसं तत्थ वचीसङ्खारो नुप्पज्जिस्सति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ कायसङ्खारो च नुप्पज्जिस्सति वचीसङ्खारो च नुप्पज्जिस्सति।  
(ख) यस्स वा पन यत्थ वचीसङ्खारो नुप्पज्जिस्सति तस्स तत्थ कायसङ्खारो नुप्पज्जिस्सतीति?  
दुतियज्झानं ततियज्झानं समापन्नानं तेसं तत्थ वचीसङ्खारो नुप्पज्जिस्सति, नो च तेसं तत्थ कायसङ्खारो नुप्पज्जिस्सति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च नुप्पज्जिस्सति कायसङ्खारो च नुप्पज्जिस्सति।  
(क) यस्स यत्थ कायसङ्खारो नुप्पज्जिस्सति तस्स तत्थ चित्तसङ्खारो नुप्पज्जिस्सतीति?  
यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो नुप्पज्जिस्सति, नो च तेसं तत्थ चित्तसङ्खारो नुप्पज्जिस्सति। पच्छिमचित्तसमङ्गीनं असञ्ञसत्तानं तेसं तत्थ कायसङ्खारो च नुप्पज्जिस्सति चित्तसङ्खारो च नुप्पज्जिस्सति।  
(ख) यस्स वा पन यत्थ…पे॰…? आमन्ता।  
४८. (क) यस्स यत्थ वचीसङ्खारो नुप्पज्जिस्सति तस्स तत्थ चित्तसङ्खारो नुप्पज्जिस्सतीति?  
यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ वचीसङ्खारो नुप्पज्जिस्सति, नो च तेसं तत्थ चित्तसङ्खारो नुप्पज्जिस्सति। पच्छिमचित्तसमङ्गीनं असञ्ञसत्तानं तेसं तत्थ वचीसङ्खारो च नुप्पज्जिस्सति चित्तसङ्खारो च नुप्पज्जिस्सति।  
(ख) यस्स वा पन यत्थ…पे॰…? आमन्ता।  
(४) पच्चुप्पन्नातीतवारो  


## (क) अनुलोमपुग्गलो

४९. (क) यस्स कायसङ्खारो उप्पज्जति तस्स वचीसङ्खारो उप्पज्जित्थाति? आमन्ता।  
(ख) यस्स वा पन वचीसङ्खारो उप्पज्जित्थ तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो उप्पज्जित्थ , नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं वचीसङ्खारो च उप्पज्जित्थ कायसङ्खारो च उप्पज्जति।  
(क) यस्स कायसङ्खारो उप्पज्जति तस्स चित्तसङ्खारो उप्पज्जित्थाति? आमन्ता।  
(ख) यस्स वा पन चित्तसङ्खारो उप्पज्जित्थ तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो उप्पज्जित्थ, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं चित्तसङ्खारो च उप्पज्जित्थ कायसङ्खारो च उप्पज्जति।  
५०. (क) यस्स वचीसङ्खारो उप्पज्जति तस्स चित्तसङ्खारो उप्पज्जित्थाति? आमन्ता।  
(ख) यस्स वा पन चित्तसङ्खारो उप्पज्जित्थ तस्स वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो उप्पज्जित्थ, नो च तेसं वचीसङ्खारो उप्पज्जति। वितक्कविचारानं उप्पादक्खणे तेसं चित्तसङ्खारो च उप्पज्जित्थ वचीसङ्खारो च उप्पज्जति।  


## (ख) अनुलोमओकासो

५१. यत्थ कायसङ्खारो उप्पज्जति…पे॰…।  


## (ग) अनुलोमपुग्गलोकासा

५२. (क) यस्स यत्थ कायसङ्खारो उप्पज्जति तस्स तत्थ वचीसङ्खारो उप्पज्जित्थाति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ कायसङ्खारो उप्पज्जति, नो च तेसं तत्थ वचीसङ्खारो उप्पज्जित्थ। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ कायसङ्खारो च उप्पज्जति वचीसङ्खारो च उप्पज्जित्थ।  
(ख) यस्स वा पन यत्थ वचीसङ्खारो उप्पज्जित्थ तस्स तत्थ कायसङ्खारो उप्पज्जतीति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ वचीसङ्खारो उप्पज्जित्थ, नो च तेसं तत्थ कायसङ्खारो उप्पज्जति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ वचीसङ्खारो च उप्पज्जित्थ कायसङ्खारो च उप्पज्जति।  
(क) यस्स यत्थ कायसङ्खारो उप्पज्जति तस्स तत्थ चित्तसङ्खारो उप्पज्जित्थाति? आमन्ता।  
(ख) यस्स वा पन यत्थ चित्तसङ्खारो उप्पज्जित्थ तस्स तत्थ कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ चित्तसङ्खारो उप्पज्जित्थ, नो च तेसं तत्थ कायसङ्खारो उप्पज्जति। अस्सासपस्सासानं उप्पादक्खणे तेसं तत्थ चित्तसङ्खारो च उप्पज्जित्थ कायसङ्खारो च उप्पज्जति।  
५३. (क) यस्स यत्थ वचीसङ्खारो उप्पज्जति तस्स तत्थ चित्तसङ्खारो उप्पज्जित्थाति? आमन्ता।  
(ख) यस्स वा पन यत्थ चित्तसङ्खारो उप्पज्जित्थ तस्स तत्थ वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ चित्तसङ्खारो उप्पज्जित्थ, नो च तेसं तत्थ वचीसङ्खारो उप्पज्जति। वितक्कविचारानं उप्पादक्खणे तेसं तत्थ चित्तसङ्खारो च उप्पज्जित्थ वचीसङ्खारो च उप्पज्जति।  


## (घ) पच्चनीकपुग्गलो

५४. (क) यस्स कायसङ्खारो नुप्पज्जति तस्स वचीसङ्खारो नुप्पज्जित्थाति? उप्पज्जित्थ।  
(ख) यस्स वा पन वचीसङ्खारो नुप्पज्जित्थ तस्स कायसङ्खारो नुप्पज्जतीति? नत्थि।  
(क) यस्स कायसङ्खारो नुप्पज्जति तस्स चित्तसङ्खारो नुप्पज्जित्थाति? उप्पज्जित्थ।  
(ख) यस्स वा पन चित्तसङ्खारो नुप्पज्जित्थ तस्स कायसङ्खारो नुप्पज्जतीति? नत्थि।  
५५. (क) यस्स वचीसङ्खारो नुप्पज्जति तस्स चित्तसङ्खारो नुप्पज्जित्थाति? उप्पज्जित्थ।  
(ख) यस्स वा पन…पे॰…? नत्थि।  


## (ङ) पच्चनीकओकासो

५६. यत्थ कायसङ्खारो नुप्पज्जति…पे॰…।  


## (च) पच्चनीकपुग्गलोकासा

५७. (क) यस्स यत्थ कायसङ्खारो नुप्पज्जति तस्स तत्थ वचीसङ्खारो नुप्पज्जित्थाति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ कायसङ्खारो नुप्पज्जति, नो च तेसं तत्थ वचीसङ्खारो नुप्पज्जित्थ। दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ कायसङ्खारो च नुप्पज्जति वचीसङ्खारो च नुप्पज्जित्थ।  
(ख) यस्स वा पन यत्थ वचीसङ्खारो नुप्पज्जित्थ तस्स तत्थ कायसङ्खारो नुप्पज्जतीति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ वचीसङ्खारो नुप्पज्जित्थ, नो च तेसं तत्थ कायसङ्खारो नुप्पज्जति। दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ वचीसङ्खारो च नुप्पज्जित्थ कायसङ्खारो च नुप्पज्जति।  
(क) यस्स यत्थ कायसङ्खारो नुप्पज्जति तस्स तत्थ चित्तसङ्खारो नुप्पज्जित्थाति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ कायसङ्खारो नुप्पज्जति, नो च तेसं तत्थ चित्तसङ्खारो नुप्पज्जित्थ। सुद्धावासं उपपज्जन्तानं असञ्ञसत्तानं तेसं तत्थ कायसङ्खारो च नुप्पज्जति चित्तसङ्खारो च नुप्पज्जित्थ।  
(ख) यस्स वा पन यत्थ चित्तसङ्खारो नुप्पज्जित्थ तस्स तत्थ कायसङ्खारो नुप्पज्जतीति? आमन्ता।  
५८. (क) यस्स यत्थ वचीसङ्खारो नुप्पज्जति तस्स तत्थ चित्तसङ्खारो नुप्पज्जित्थाति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ वचीसङ्खारो नुप्पज्जति, नो च तेसं तत्थ चित्तसङ्खारो नुप्पज्जित्थ। सुद्धावासं उपपज्जन्तानं असञ्ञसत्तानं तेसं तत्थ वचीसङ्खारो च नुप्पज्जति चित्तसङ्खारो च नुप्पज्जित्थ।  
(ख) यस्स वा पन यत्थ…पे॰…? आमन्ता।  
(५) पच्चुप्पन्नानागतवारो  


## (क) अनुलोमपुग्गलो

५९. (क) यस्स कायसङ्खारो उप्पज्जति तस्स वचीसङ्खारो उप्पज्जिस्सतीति? आमन्ता।  
(ख) यस्स वा पन वचीसङ्खारो उप्पज्जिस्सति तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो उप्पज्जिस्सति, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं वचीसङ्खारो च उप्पज्जिस्सति कायसङ्खारो च उप्पज्जति।  
(क) यस्स कायसङ्खारो उप्पज्जति तस्स चित्तसङ्खारो उप्पज्जिस्सतीति? आमन्ता।  
(ख) यस्स वा पन चित्तसङ्खारो उप्पज्जिस्सति तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो उप्पज्जिस्सति, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं चित्तसङ्खारो च उप्पज्जिस्सति कायसङ्खारो च उप्पज्जति।  
६०. (क) यस्स वचीसङ्खारो उप्पज्जति तस्स चित्तसङ्खारो उप्पज्जिस्सतीति?  
सवितक्कसविचारपच्छिमचित्तस्स उप्पादक्खणे तेसं वचीसङ्खारो उप्पज्जति, नो च तेसं चित्तसङ्खारो उप्पज्जिस्सति। इतरेसं वितक्कविचारानं उप्पादक्खणे तेसं वचीसङ्खारो च उप्पज्जति चित्तसङ्खारो च उप्पज्जिस्सति।  
(ख) यस्स वा पन चित्तसङ्खारो उप्पज्जिस्सति तस्स वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो उप्पज्जिस्सति, नो च तेसं वचीसङ्खारो उप्पज्जति। वितक्कविचारानं उप्पादक्खणे तेसं चित्तसङ्खारो च उप्पज्जिस्सति वचीसङ्खारो च उप्पज्जति।  


## (ख) अनुलोमओकासो

६१. यत्थ कायसङ्खारो उप्पज्जति…पे॰…।  


## (ग) अनुलोमपुग्गलोकासा

६२. (क) यस्स यत्थ कायसङ्खारो उप्पज्जति तस्स तत्थ वचीसङ्खारो उप्पज्जिस्सतीति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ कायसङ्खारो उप्पज्जति, नो च तेसं तत्थ वचीसङ्खारो उप्पज्जिस्सति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ कायसङ्खारो च उप्पज्जति वचीसङ्खारो च उप्पज्जिस्सति।  
(ख) यस्स वा पन यत्थ वचीसङ्खारो उप्पज्जिस्सति तस्स तत्थ कायसङ्खारो उप्पज्जतीति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ वचीसङ्खारो उप्पज्जिस्सति, नो च तेसं तत्थ कायसङ्खारो उप्पज्जति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ वचीसङ्खारो च उप्पज्जिस्सति कायसङ्खारो च उप्पज्जति।  
(क) यस्स यत्थ कायसङ्खारो उप्पज्जति तस्स तत्थ चित्तसङ्खारो उप्पज्जिस्सतीति? आमन्ता।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ चित्तसङ्खारो उप्पज्जिस्सति, नो च तेसं तत्थ कायसङ्खारो उप्पज्जति। अस्सासपस्सासानं उप्पादक्खणे तेसं तत्थ चित्तसङ्खारो च उप्पज्जिस्सति कायसङ्खारो च उप्पज्जति।  
६३. (क) यस्स यत्थ वचीसङ्खारो उप्पज्जति तस्स तत्थ चित्तसङ्खारो उप्पज्जिस्सतीति?  
सवितक्कसविचारपच्छिमचित्तस्स उप्पादक्खणे तेसं तत्थ वचीसङ्खारो उप्पज्जति, नो च तेसं तत्थ चित्तसङ्खारो उप्पज्जिस्सति। इतरेसं वितक्कविचारानं उप्पादक्खणे तेसं तत्थ वचीसङ्खारो च उप्पज्जति चित्तसङ्खारो च उप्पज्जिस्सति।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ चित्तसङ्खारो उप्पज्जिस्सति, नो च तेसं तत्थ वचीसङ्खारो उप्पज्जति। वितक्कविचारानं उप्पादक्खणे तेसं तत्थ चित्तसङ्खारो च उप्पज्जिस्सति वचीसङ्खारो च उप्पज्जति।  


## (घ) पच्चनीकपुग्गलो

६४. (क) यस्स कायसङ्खारो नुप्पज्जति तस्स वचीसङ्खारो नुप्पज्जिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो नुप्पज्जति, नो च तेसं वचीसङ्खारो नुप्पज्जिस्सति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च नुप्पज्जति वचीसङ्खारो च नुप्पज्जिस्सति।  
(ख) यस्स वा पन वचीसङ्खारो नुप्पज्जिस्सति तस्स कायसङ्खारो नुप्पज्जतीति? आमन्ता।  
(क) यस्स कायसङ्खारो नुप्पज्जति तस्स चित्तसङ्खारो नुप्पज्जिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो नुप्पज्जति, नो च तेसं चित्तसङ्खारो नुप्पज्जिस्सति। पच्छिमचित्तसमङ्गीनं तेसं कायसङ्खारो च नुप्पज्जति चित्तसङ्खारो च नुप्पज्जिस्सति।  
(ख) यस्स वा पन…पे॰…? आमन्ता।  
६५. (क) यस्स वचीसङ्खारो नुप्पज्जति तस्स चित्तसङ्खारो नुप्पज्जिस्सतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो नुप्पज्जति, नो च तेसं चित्तसङ्खारो नुप्पज्जिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं तेसं वचीसङ्खारो च नुप्पज्जति चित्तसङ्खारो च नुप्पज्जिस्सति।  
(ख) यस्स वा पन चित्तसङ्खारो नुप्पज्जिस्सति तस्स वचीसङ्खारो नुप्पज्जतीति?  
सवितक्कसविचारपच्छिमचित्तस्स उप्पादक्खणे तेसं चित्तसङ्खारो नुप्पज्जिस्सति, नो च तेसं वचीसङ्खारो नुप्पज्जति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं तेसं चित्तसङ्खारो च नुप्पज्जिस्सति वचीसङ्खारो च नुप्पज्जति।  
४ (ङ) पच्चनीकओकासो  
६६. यत्थ कायसङ्खारो नुप्पज्जति…पे॰…।  


## (च) पच्चनीकपुग्गलोकासा

६७. (क) यस्स यत्थ कायसङ्खारो नुप्पज्जति तस्स तत्थ वचीसङ्खारो नुप्पज्जिस्सतीति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ कायसङ्खारो नुप्पज्जति, नो च तेसं तत्थ वचीसङ्खारो नुप्पज्जिस्सति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं असञ्ञसत्तानं तेसं तत्थ कायसङ्खारो च नुप्पज्जति वचीसङ्खारो च नुप्पज्जिस्सति।  
(ख) यस्स वा पन यत्थ वचीसङ्खारो नुप्पज्जिस्सति तस्स तत्थ कायसङ्खारो नुप्पज्जतीति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ वचीसङ्खारो नुप्पज्जिस्सति, नो च तेसं तत्थ कायसङ्खारो नुप्पज्जति। पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च नुप्पज्जिस्सति कायसङ्खारो च नुप्पज्जति।  
(क) यस्स यत्थ कायसङ्खारो नुप्पज्जति तस्स तत्थ चित्तसङ्खारो नुप्पज्जिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ कायसङ्खारो नुप्पज्जति, नो च तेसं तत्थ चित्तसङ्खारो नुप्पज्जिस्सति। पच्छिमचित्तसमङ्गीनं असञ्ञसत्तानं तेसं तत्थ कायसङ्खारो च नुप्पज्जति चित्तसङ्खारो च नुप्पज्जिस्सति।  
(ख) यस्स वा पन यत्थ चित्तसङ्खारो नुप्पज्जिस्सति तस्स तत्थ कायसङ्खारो नुप्पज्जतीति? आमन्ता।  
६८. (क) यस्स यत्थ वचीसङ्खारो नुप्पज्जति तस्स तत्थ चित्तसङ्खारो नुप्पज्जिस्सतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ वचीसङ्खारो नुप्पज्जति, नो च तेसं तत्थ चित्तसङ्खारो नुप्पज्जिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं असञ्ञसत्तानं तेसं तत्थ वचीसङ्खारो च नुप्पज्जति चित्तसङ्खारो च नुप्पज्जिस्सति।  
(ख) यस्स वा पन यत्थ चित्तसङ्खारो नुप्पज्जिस्सति तस्स तत्थ वचीसङ्खारो नुप्पज्जतीति?  
सवितक्कसविचारपच्छिमचित्तस्स उप्पादक्खणे तेसं तत्थ चित्तसङ्खारो नुप्पज्जिस्सति, नो च तेसं तत्थ वचीसङ्खारो नुप्पज्जति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं असञ्ञसत्तानं तेसं तत्थ चित्तसङ्खारो च नुप्पज्जिस्सति वचीसङ्खारो च नुप्पज्जति।  
(६) अतीतानागतवारो  


## (क) अनुलोमपुग्गलो

६९. (क) यस्स कायसङ्खारो उप्पज्जित्थ तस्स वचीसङ्खारो उप्पज्जिस्सतीति?  
पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो उप्पज्जित्थ, नो च तेसं वचीसङ्खारो उप्पज्जिस्सति । इतरेसं तेसं कायसङ्खारो च उप्पज्जित्थ वचीसङ्खारो च उप्पज्जिस्सति।  
(ख) यस्स वा पन…पे॰…? आमन्ता।  
(क) यस्स कायसङ्खारो उप्पज्जित्थ तस्स चित्तसङ्खारो उप्पज्जिस्सतीति?  
पच्छिमचित्तसमङ्गीनं तेसं कायसङ्खारो उप्पज्जित्थ, नो च तेसं चित्तसङ्खारो उप्पज्जिस्सति। इतरेसं तेसं कायसङ्खारो च उप्पज्जित्थ चित्तसङ्खारो च उप्पज्जिस्सति।  
(ख) यस्स वा पन…पे॰…। आमन्ता।  
७०. (क) यस्स वचीसङ्खारो उप्पज्जित्थ तस्स चित्तसङ्खारो उप्पज्जिस्सतीति?  
पच्छिमचित्तसमङ्गीनं तेसं वचीसङ्खारो उप्पज्जित्थ, नो च तेसं चित्तसङ्खारो उप्पज्जिस्सति। इतरेसं तेसं वचीसङ्खारो च उप्पज्जित्थ चित्तसङ्खारो च उप्पज्जिस्सति।  
(ख) यस्स वा पन…पे॰…? आमन्ता।  


## (ख) अनुलोमओकासो

७१. यत्थ कायसङ्खारो उप्पज्जित्थ…पे॰…।  


## (ग) अनुलोमपुग्गलोकासा

७२. (क) यस्स यत्थ कायसङ्खारो उप्पज्जित्थ तस्स तत्थ वचीसङ्खारो उप्पज्जिस्सतीति?  
कामावचरे पच्छिमचित्तसमङ्गीनं दुतियज्झानं ततियज्झानं समापन्नानं तेसं तत्थ कायसङ्खारो उप्पज्जित्थ, नो च तेसं तत्थ वचीसङ्खारो उप्पज्जिस्सति। पठमज्झानं समापन्नानं इतरेसं कामावचरानं तेसं तत्थ कायसङ्खारो च उप्पज्जित्थ वचीसङ्खारो च उप्पज्जिस्सति।  
(ख) यस्स वा पन यत्थ वचीसङ्खारो उप्पज्जिस्सति तस्स तत्थ कायसङ्खारो उप्पज्जित्थाति?  
रूपावचरानं अरूपावचरानं तेसं तत्थ वचीसङ्खारो उप्पज्जिस्सति, नो च तेसं तत्थ कायसङ्खारो उप्पज्जित्थ। पठमज्झानं समापन्नानं कामावचरानं तेसं तत्थ वचीसङ्खारो च उप्पज्जिस्सति कायसङ्खारो च उप्पज्जित्थ।  
(क) यस्स यत्थ कायसङ्खारो उप्पज्जित्थ तस्स तत्थ चित्तसङ्खारो उप्पज्जिस्सतीति?  
कामावचरे पच्छिमचित्तसमङ्गीनं तेसं तत्थ कायसङ्खारो उप्पज्जित्थ, नो च तेसं तत्थ चित्तसङ्खारो उप्पज्जिस्सति। पठमज्झानं दुतियज्झानं ततियज्झानं समापन्नानं इतरेसं कामावचरानं तेसं तत्थ कायसङ्खारो च उप्पज्जित्थ चित्तसङ्खारो च उप्पज्जिस्सति।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ कायसङ्खारो उप्पज्जित्थाति?  
चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो उप्पज्जिस्सति, नो च तेसं तत्थ कायसङ्खारो उप्पज्जित्थ। पठमज्झानं दुतियज्झानं ततियज्झानं समापन्नानं कामावचरानं तेसं तत्थ चित्तसङ्खारो च उप्पज्जिस्सति कायसङ्खारो च उप्पज्जित्थ।  
७३. (क) यस्स यत्थ वचीसङ्खारो उप्पज्जित्थ तस्स तत्थ चित्तसङ्खारो उप्पज्जिस्सतीति?  
सवितक्कसविचारभूमियं पच्छिमचित्तसमङ्गीनं तेसं तत्थ वचीसङ्खारो उप्पज्जित्थ, नो च तेसं तत्थ चित्तसङ्खारो उप्पज्जिस्सति। इतरेसं सवितक्कसविचारभूमियं तेसं तत्थ वचीसङ्खारो च उप्पज्जित्थ चित्तसङ्खारो च उप्पज्जिस्सति।  
(ख) यस्स वा पन यत्थ चित्तसङ्खारो उप्पज्जिस्सति तस्स तत्थ वचीसङ्खारो उप्पज्जित्थाति?  
अवितक्कअविचारभूमियं तेसं तत्थ चित्तसङ्खारो उप्पज्जिस्सति, नो च तेसं तत्थ वचीसङ्खारो उप्पज्जित्थ। सवितक्कसविचारभूमियं तेसं तत्थ चित्तसङ्खारो च उप्पज्जिस्सति वचीसङ्खारो च उप्पज्जित्थ।  


## (घ) पच्चनीकपुग्गलो

७४. (क) यस्स कायसङ्खारो नुप्पज्जित्थ तस्स वचीसङ्खारो नुप्पज्जिस्सतीति? नत्थि।  
(ख) यस्स वा पन वचीसङ्खारो नुप्पज्जिस्सति तस्स कायसङ्खारो नुप्पज्जित्थाति? उप्पज्जित्थ।  
(क) यस्स कायसङ्खारो नुप्पज्जित्थ तस्स चित्तसङ्खारो नुप्पज्जिस्सतीति? नत्थि।  
(ख) यस्स वा पन चित्तसङ्खारो नुप्पज्जिस्सति तस्स कायसङ्खारो नुप्पज्जित्थाति? उप्पज्जित्थ।  
७५. (क) यस्स वचीसङ्खारो नुप्पज्जित्थ तस्स चित्तसङ्खारो नुप्पज्जिस्सतीति? नत्थि।  
(ख) यस्स वा पन चित्तसङ्खारो नुप्पज्जिस्सति तस्स वचीसङ्खारो नुप्पज्जित्थाति? उप्पज्जित्थ।  


## (ङ) पच्चनीकओकासो

७६. यत्थ कायसङ्खारो नुप्पज्जित्थ…पे॰…।  


## (च) पच्चनीकपुग्गलोकासा

७७. (क) यस्स यत्थ कायसङ्खारो नुप्पज्जित्थ तस्स तत्थ वचीसङ्खारो नुप्पज्जिस्सतीति?  
रूपावचरानं अरूपावचरानं तेसं तत्थ कायसङ्खारो नुप्पज्जित्थ, नो च तेसं तत्थ वचीसङ्खारो नुप्पज्जिस्सति। रूपावचरे अरूपावचरे पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ कायसङ्खारो च नुप्पज्जित्थ वचीसङ्खारो च नुप्पज्जिस्सति।  
(ख) यस्स वा पन यत्थ वचीसङ्खारो नुप्पज्जिस्सति तस्स तत्थ कायसङ्खारो नुप्पज्जित्थाति?  
कामावचरे पच्छिमचित्तसमङ्गीनं दुतियज्झानं ततियज्झानं समापन्नानं तेसं तत्थ वचीसङ्खारो नुप्पज्जिस्सति, नो च तेसं तत्थ कायसङ्खारो नुप्पज्जित्थ। रूपावचरे अरूपावचरे पच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च नुप्पज्जिस्सति कायसङ्खारो च नुप्पज्जित्थ।  
(क) यस्स यत्थ कायसङ्खारो नुप्पज्जित्थ तस्स तत्थ चित्तसङ्खारो नुप्पज्जिस्सतीति?  
चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो नुप्पज्जित्थ, नो च तेसं तत्थ चित्तसङ्खारो नुप्पज्जिस्सति। रूपावचरे अरूपावचरे पच्छिमचित्तसमङ्गीनं असञ्ञसत्तानं तेसं तत्थ कायसङ्खारो च नुप्पज्जित्थ चित्तसङ्खारो च नुप्पज्जिस्सति।  
(ख) यस्स वा पन यत्थ चित्तसङ्खारो नुप्पज्जिस्सति तस्स तत्थ कायसङ्खारो नुप्पज्जित्थाति?  
कामावचरे पच्छिमचित्तसमङ्गीनं तेसं तत्थ चित्तसङ्खारो नुप्पज्जिस्सति, नो च तेसं तत्थ कायसङ्खारो नुप्पज्जित्थ। रूपावचरे अरूपावचरे पच्छिमचित्तसमङ्गीनं असञ्ञसत्तानं तेसं तत्थ चित्तसङ्खारो च नुप्पज्जिस्सति कायसङ्खारो च नुप्पज्जित्थ।  
७८. (क) यस्स यत्थ वचीसङ्खारो नुप्पज्जित्थ तस्स तत्थ चित्तसङ्खारो नुप्पज्जिस्सतीति?  
अवितक्कअविचारभूमियं तेसं तत्थ वचीसङ्खारो नुप्पज्जित्थ, नो च तेसं तत्थ चित्तसङ्खारो नुप्पज्जिस्सति। अवितक्कअविचारभूमियं पच्छिमचित्तसमङ्गीनं असञ्ञसत्तानं तेसं तत्थ वचीसङ्खारो च नुप्पज्जित्थ चित्तसङ्खारो च नुप्पज्जिस्सति।  
(ख) यस्स वा पन यत्थ चित्तसङ्खारो नुप्पज्जिस्सति तस्स तत्थ वचीसङ्खारो नुप्पज्जित्थाति?  
सवितक्कसविचारभूमियं पच्छिमचित्तसमङ्गीनं तेसं तत्थ चित्तसङ्खारो नुप्पज्जिस्सति, नो च तेसं तत्थ वचीसङ्खारो नुप्पज्जित्थ। अवितक्कअविचारभूमियं पच्छिमचित्तसमङ्गीनं असञ्ञसत्तानं तेसं तत्थ चित्तसङ्खारो च नुप्पज्जिस्सति वचीसङ्खारो च नुप्पज्जित्थ।  
उप्पादवारो।  
२. निरोधवारो  
(१) पच्चुप्पन्नवारो  


## (क) अनुलोमपुग्गलो

७९. (क) यस्स कायसङ्खारो निरुज्झति तस्स वचीसङ्खारो निरुज्झतीति?  
विना वितक्कविचारेहि अस्सासपस्सासानं भङ्गक्खणे तेसं कायसङ्खारो निरुज्झति, नो च तेसं वचीसङ्खारो निरुज्झति। पठमज्झानं समापन्नानं कामावचरानं अस्सासपस्सासानं भङ्गक्खणे तेसं कायसङ्खारो च निरुज्झति वचीसङ्खारो च निरुज्झति।  
(ख) यस्स वा पन वचीसङ्खारो निरुज्झति तस्स कायसङ्खारो निरुज्झतीति?  
विना अस्सासपस्सासेहि वितक्कविचारानं भङ्गक्खणे तेसं वचीसङ्खारो निरुज्झति, नो च तेसं कायसङ्खारो निरुज्झति। पठमज्झानं समापन्नानं कामावचरानं अस्सासपस्सासानं भङ्गक्खणे तेसं वचीसङ्खारो च निरुज्झति कायसङ्खारो च निरुज्झति।  
(क) यस्स कायसङ्खारो निरुज्झति तस्स चित्तसङ्खारो निरुज्झतीति? आमन्ता।  
(ख) यस्स वा पन चित्तसङ्खारो निरुज्झति तस्स कायसङ्खारो निरुज्झतीति?  
विना अस्सासपस्सासेहि चित्तस्स भङ्गक्खणे तेसं चित्तसङ्खारो निरुज्झति, नो च तेसं कायसङ्खारो निरुज्झति। अस्सासपस्सासानं भङ्गक्खणे तेसं चित्तसङ्खारो च निरुज्झति कायसङ्खारो च निरुज्झति।  
८०. (क) यस्स वचीसङ्खारो निरुज्झति तस्स चित्तसङ्खारो निरुज्झतीति? आमन्ता।  
(ख) यस्स वा पन चित्तसङ्खारो निरुज्झति तस्स वचीसङ्खारो निरुज्झतीति?  
विना वितक्कविचारेहि चित्तस्स भङ्गक्खणे तेसं चित्तसङ्खारो निरुज्झति, नो च तेसं वचीसङ्खारो निरुज्झति। वितक्कविचारानं भङ्गक्खणे तेसं चित्तसङ्खारो च निरुज्झति वचीसङ्खारो च निरुज्झति।  


## (ख) अनुलोमओकासो

८१. यत्थ कायसङ्खारो निरुज्झति तत्थ वचीसङ्खारो निरुज्झतीति?…पे॰…।  


## (ग) अनुलोमपुग्गलोकासा

८२. यस्स यत्थ कायसङ्खारो निरुज्झति तस्स तत्थ वचीसङ्खारो निरुज्झतीति?…पे॰…। (यस्सकम्पि यस्सयत्थकम्पि सदिसं।)  


## (घ) पच्चनीकपुग्गलो

८३. (क) यस्स कायसङ्खारो न निरुज्झति तस्स वचीसङ्खारो न निरुज्झतीति?  
विना अस्सासपस्सासेहि वितक्कविचारानं भङ्गक्खणे तेसं कायसङ्खारो न निरुज्झति, नो च तेसं वचीसङ्खारो न निरुज्झति। सब्बेसं चित्तस्स उप्पादक्खणे विना अस्सासपस्सासेहि अवितक्कअविचारचित्तस्स भङ्गक्खणे निरोधसमापन्नानं असञ्ञसत्तानं तेसं कायसङ्खारो च न निरुज्झति वचीसङ्खारो च न निरुज्झति।  
(ख) यस्स वा पन वचीसङ्खारो न निरुज्झति तस्स कायसङ्खारो न निरुज्झतीति?  
विना वितक्कविचारेहि अस्सासपस्सासानं भङ्गक्खणे तेसं वचीसङ्खारो न निरुज्झति, नो च तेसं कायसङ्खारो न निरुज्झति। सब्बेसं चित्तस्स उप्पादक्खणे विना अस्सासपस्सासेहि अवितक्कअविचारचित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो च न निरुज्झति कायसङ्खारो च न निरुज्झति।  
(क) यस्स कायसङ्खारो न निरुज्झति तस्स चित्तसङ्खारो न निरुज्झतीति?  
विना अस्सासपस्सासेहि चित्तस्स भङ्गक्खणे तेसं कायसङ्खारो न निरुज्झति, नो च तेसं चित्तसङ्खारो न निरुज्झति। सब्बेसं चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो च न निरुज्झति चित्तसङ्खारो च न निरुज्झति।  
(ख) यस्स वा पन…पे॰…? आमन्ता।  
८४. (क) यस्स वचीसङ्खारो न निरुज्झति तस्स चित्तसङ्खारो न निरुज्झतीति?  
विना वितक्कविचारेहि चित्तस्स भङ्गक्खणे तेसं वचीसङ्खारो न निरुज्झति, नो च तेसं चित्तसङ्खारो न निरुज्झति। सब्बेसं चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो च न निरुज्झति चित्तसङ्खारो च न निरुज्झति।  
(ख) यस्स वा पन…पे॰…? आमन्ता।  


## (ङ) पच्चनीकओकासा

८५. यत्थ कायसङ्खारो न निरुज्झति…पे॰…।  


## (च) पच्चनीकपुग्गलोकासा

८६. यस्स यत्थ कायसङ्खारो न निरुज्झति तस्स तत्थ वचीसङ्खारो न निरुज्झतीति?  
विना अस्सासपस्सासेहि वितक्कविचारानं भङ्गक्खणे तेसं तत्थ कायसङ्खारो न निरुज्झति, नो च तेसं तत्थ वचीसङ्खारो न निरुज्झति। सब्बेसं चित्तस्स उप्पादक्खणे विना अस्सासपस्सासेहि अवितक्कअविचारचित्तस्स भङ्गक्खणे असञ्ञसत्तानं तेसं तत्थ कायसङ्खारो च न निरुज्झति वचीसङ्खारो च न निरुज्झति।  
यस्स वा पन यत्थ वचीसङ्खारो न निरुज्झति…पे॰…।  
(यस्सकम्पि यस्सयत्थकम्पि सदिसं वित्थारेतब्बं, यस्सयत्थके निरोधसमापन्नानन्ति न कातब्बं।)  
(२) अतीतवारो  


## (क) अनुलोमपुग्गलो

८७. (क) यस्स कायसङ्खारो निरुज्झित्थ तस्स वचीसङ्खारो निरुज्झित्थाति? आमन्ता।  
(ख) यस्स वा पन…पे॰…? आमन्ता।  
(यथा उप्पादवारे अतीता पुच्छा यस्सकम्पि यस्सयत्थकम्पि अनुलोमम्पि पच्चनीकम्पि विभत्तं एवं निरोधवारेपि विभजितब्बं, नत्थि नानाकरणं।)  
(३) अनागतवारो  


## (क) अनुलोमपुग्गलो

८८. (क) यस्स कायसङ्खारो निरुज्झिस्सति तस्स वचीसङ्खारो निरुज्झिस्सतीति? आमन्ता।  
(ख) यस्स वा पन वचीसङ्खारो निरुज्झिस्सति तस्स कायसङ्खारो निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं वचीसङ्खारो निरुज्झिस्सति, नो च तेसं कायसङ्खारो निरुज्झिस्सति। इतरेसं तेसं वचीसङ्खारो च निरुज्झिस्सति कायसङ्खारो च निरुज्झिस्सति।  
(क) यस्स कायसङ्खारो निरुज्झिस्सति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स कायसङ्खारो निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं चित्तसङ्खारो निरुज्झिस्सति, नो च तेसं कायसङ्खारो निरुज्झिस्सति। इतरेसं तेसं चित्तसङ्खारो च निरुज्झिस्सति कायसङ्खारो च निरुज्झिस्सति।  
८९. (क) यस्स वचीसङ्खारो निरुज्झिस्सति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स वचीसङ्खारो निरुज्झिस्सतीति?  
अवितक्कअविचारपच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं चित्तसङ्खारो निरुज्झिस्सति, नो च तेसं वचीसङ्खारो निरुज्झिस्सति। इतरेसं तेसं चित्तसङ्खारो च निरुज्झिस्सति वचीसङ्खारो च निरुज्झिस्सति।  


## (ख) अनुलोमओकासो

९०. यत्थ कायसङ्खारो निरुज्झिस्सति…पे॰…।  


## (ग) अनुलोमपुग्गलोकासा

९१. (क) यस्स यत्थ कायसङ्खारो निरुज्झिस्सति तस्स तत्थ वचीसङ्खारो निरुज्झिस्सतीति?  
दुतियज्झानं ततियज्झानं समापन्नानं तेसं तत्थ कायसङ्खारो निरुज्झिस्सति, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं कामावचरानं तेसं तत्थ कायसङ्खारो च निरुज्झिस्सति वचीसङ्खारो च निरुज्झिस्सति।  
(ख) यस्स वा पन यत्थ वचीसङ्खारो निरुज्झिस्सति तस्स तत्थ कायसङ्खारो निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ वचीसङ्खारो निरुज्झिस्सति , नो च तेसं तत्थ कायसङ्खारो निरुज्झिस्सति। पठमज्झानं समापन्नानं इतरेसं कामावचरानं तेसं तत्थ वचीसङ्खारो च निरुज्झिस्सति कायसङ्खारो च निरुज्झिस्सति।  
(क) यस्स यत्थ कायसङ्खारो निरुज्झिस्सति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ कायसङ्खारो निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो निरुज्झिस्सति, नो च तेसं तत्थ कायसङ्खारो निरुज्झिस्सति। पठमज्झानं दुतियज्झानं ततियज्झानं समापन्नानं इतरेसं कामावचरानं तेसं तत्थ चित्तसङ्खारो च निरुज्झिस्सति कायसङ्खारो च निरुज्झिस्सति।  
९२. (क) यस्स यत्थ वचीसङ्खारो निरुज्झिस्सति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ वचीसङ्खारो निरुज्झिस्सतीति?  
अवितक्कअविचारपच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ चित्तसङ्खारो निरुज्झिस्सति, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं कामावचरानं इतरेसं रूपावचरानं अरूपावचरानं तेसं तत्थ चित्तसङ्खारो च निरुज्झिस्सति वचीसङ्खारो च निरुज्झिस्सति।  


## (घ) पच्चनीकपुग्गलो

९३. (क) यस्स कायसङ्खारो न निरुज्झिस्सति तस्स वचीसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो न निरुज्झिस्सति, नो च तेसं वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च न निरुज्झिस्सति वचीसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
(क) यस्स कायसङ्खारो न निरुज्झिस्सति तस्स चित्तसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो न निरुज्झिस्सति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं कायसङ्खारो च न निरुज्झिस्सति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
९४. (क) यस्स वचीसङ्खारो न निरुज्झिस्सति तस्स चित्तसङ्खारो न निरुज्झिस्सतीति?  
अवितक्कअविचारपच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं वचीसङ्खारो न निरुज्झिस्सति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं वचीसङ्खारो च न निरुज्झिस्सति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  


## (ङ) पच्चनीकओकासो

९५. यत्थ कायसङ्खारो न निरुज्झिस्सति…पे॰…।  


## (च) पच्चनीकपुग्गलोकासा

९६. (क) यस्स यत्थ कायसङ्खारो न निरुज्झिस्सति तस्स तत्थ वचीसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ कायसङ्खारो न निरुज्झिस्सति, नो च तेसं तत्थ वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ कायसङ्खारो च न निरुज्झिस्सति वचीसङ्खारो च न निरुज्झिस्सति।  
(ख) यस्स वा पन यत्थ वचीसङ्खारो न निरुज्झिस्सति तस्स तत्थ कायसङ्खारो न निरुज्झिस्सतीति?  
दुतियज्झानं ततियज्झानं समापन्नानं तेसं तत्थ वचीसङ्खारो न निरुज्झिस्सति, नो च तेसं तत्थ कायसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च न निरुज्झिस्सति कायसङ्खारो च न निरुज्झिस्सति।  
(क) यस्स यत्थ कायसङ्खारो न निरुज्झिस्सति तस्स तत्थ चित्तसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो न निरुज्झिस्सति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ कायसङ्खारो च न निरुज्झिस्सति चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ कायसङ्खारो न निरुज्झिस्सतीति? आमन्ता।  
९७. (क) यस्स यत्थ वचीसङ्खारो न निरुज्झिस्सति तस्स तत्थ चित्तसङ्खारो न निरुज्झिस्सतीति?  
अवितक्कअविचारपच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ वचीसङ्खारो न निरुज्झिस्सति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ वचीसङ्खारो च न निरुज्झिस्सति चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ वचीसङ्खारो न निरुज्झिस्सतीति? आमन्ता।  
(४) पच्चुप्पन्नातीतवारो  


## (क) अनुलोमपुग्गलो

९८. (क) यस्स कायसङ्खारो निरुज्झति तस्स वचीसङ्खारो निरुज्झित्थाति ? आमन्ता।  
(ख) यस्स वा पन वचीसङ्खारो निरुज्झित्थ तस्स कायसङ्खारो निरुज्झतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो निरुज्झित्थ, नो च तेसं कायसङ्खारो निरुज्झति। अस्सासपस्सासानं भङ्गक्खणे तेसं वचीसङ्खारो च निरुज्झित्थ कायसङ्खारो च निरुज्झति।  
(क) यस्स कायसङ्खारो निरुज्झति तस्स चित्तसङ्खारो निरुज्झित्थाति? आमन्ता।  
(ख) यस्स वा पन चित्तसङ्खारो निरुज्झित्थ तस्स कायसङ्खारो निरुज्झतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झित्थ, नो च तेसं कायसङ्खारो निरुज्झति। अस्सासपस्सासानं भङ्गक्खणे तेसं चित्तसङ्खारो च निरुज्झित्थ कायसङ्खारो च निरुज्झति।  
९९. (क) यस्स वचीसङ्खारो निरुज्झति तस्स चित्तसङ्खारो निरुज्झित्थाति? आमन्ता।  
(ख) यस्स वा पन चित्तसङ्खारो निरुज्झित्थ तस्स वचीसङ्खारो निरुज्झतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झित्थ, नो च तेसं वचीसङ्खारो निरुज्झति। वितक्कविचारानं भङ्गक्खणे तेसं चित्तसङ्खारो च निरुज्झित्थ वचीसङ्खारो च निरुज्झति।  


## (ख) अनुलोमओकासो

१००. यत्थ कायसङ्खारो निरुज्झति…पे॰…।  


## (ग) अनुलोमपुग्गलोकासा

१०१. (क) यस्स यत्थ कायसङ्खारो निरुज्झति तस्स तत्थ वचीसङ्खारो निरुज्झित्थाति?  
दुतियज्झानं ततियज्झानं समापन्नानं अस्सासपस्सासानं भङ्गक्खणे तेसं तत्थ कायसङ्खारो निरुज्झति, नो च तेसं तत्थ वचीसङ्खारो निरुज्झित्थ। पठमज्झानं समापन्नानं कामावचरानं अस्सासपस्सासानं भङ्गक्खणे तेसं तत्थ कायसङ्खारो च निरुज्झति वचीसङ्खारो च निरुज्झित्थ।  
(ख) यस्स वा पन यत्थ वचीसङ्खारो निरुज्झित्थ तस्स तत्थ कायसङ्खारो निरुज्झतीति?  
पठमज्झानं समापन्नानं कामावचरानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे रूपावचरानं अरूपावचरानं तेसं तत्थ वचीसङ्खारो निरुज्झित्थ, नो च तेसं तत्थ कायसङ्खारो निरुज्झति। पठमज्झानं समापन्नानं कामावचरानं अस्सासपस्सासानं भङ्गक्खणे तेसं तत्थ वचीसङ्खारो च निरुज्झित्थ कायसङ्खारो च निरुज्झति।  
(क) यस्स यत्थ कायसङ्खारो निरुज्झति तस्स तत्थ चित्तसङ्खारो निरुज्झित्थाति? आमन्ता।  
(ख) यस्स वा पन यत्थ चित्तसङ्खारो निरुज्झित्थ तस्स तत्थ कायसङ्खारो निरुज्झतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे तेसं तत्थ चित्तसङ्खारो निरुज्झित्थ , नो च तेसं तत्थ कायसङ्खारो निरुज्झति। अस्सासपस्सासानं भङ्गक्खणे तेसं तत्थ चित्तसङ्खारो च निरुज्झित्थ कायसङ्खारो च निरुज्झति।  
१०२. (क) यस्स यत्थ वचीसङ्खारो निरुज्झति तस्स तत्थ चित्तसङ्खारो निरुज्झित्थाति? आमन्ता।  
(ख) यस्स वा पन यत्थ चित्तसङ्खारो निरुज्झित्थ तस्स तत्थ वचीसङ्खारो निरुज्झतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे तेसं तत्थ चित्तसङ्खारो निरुज्झित्थ, नो च तेसं तत्थ वचीसङ्खारो निरुज्झति। वितक्कविचारानं भङ्गक्खणे तेसं तत्थ चित्तसङ्खारो च निरुज्झित्थ वचीसङ्खारो च निरुज्झति।  


## (घ) पच्चनीकपुग्गलो

१०३. (क) यस्स कायसङ्खारो न निरुज्झति तस्स वचीसङ्खारो न निरुज्झित्थाति? निरुज्झित्थ।  
(ख) यस्स वा पन वचीसङ्खारो न निरुज्झित्थ तस्स कायसङ्खारो न निरुज्झतीति? नत्थि।  
(क) यस्स कायसङ्खारो न निरुज्झति तस्स चित्तसङ्खारो न निरुज्झित्थाति? निरुज्झित्थ।  
(ख) यस्स वा पन चित्तसङ्खारो न निरुज्झित्थ तस्स कायसङ्खारो न निरुज्झतीति? नत्थि।  
१०४. (क) यस्स वचीसङ्खारो न निरुज्झति तस्स चित्तसङ्खारो न निरुज्झित्थाति? निरुज्झित्थ।  
(ख) यस्स वा पन चित्तसङ्खारो न निरुज्झित्थ तस्स वचीसङ्खारो न निरुज्झतीति? नत्थि।  


## (ङ) पच्चनीकओकासो

१०५. यत्थ कायसङ्खारो न निरुज्झति…पे॰…।  


## (च) पच्चनीकपुग्गलोकासा

१०६. (क) यस्स यत्थ कायसङ्खारो न निरुज्झति तस्स तत्थ वचीसङ्खारो न निरुज्झित्थाति?  
पठमज्झानं समापन्नानं कामावचरानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे रूपावचरानं अरूपावचरानं तेसं तत्थ कायसङ्खारो न निरुज्झति, नो च तेसं तत्थ वचीसङ्खारो न निरुज्झित्थ। दुतियज्झानं ततियज्झानं समापन्नानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ कायसङ्खारो च न निरुज्झति वचीसङ्खारो च न निरुज्झित्थ।  
(ख) यस्स वा पन यत्थ वचीसङ्खारो न निरुज्झित्थ तस्स तत्थ कायसङ्खारो न निरुज्झतीति?  
दुतियज्झानं ततियज्झानं समापन्नानं अस्सासपस्सासानं भङ्गक्खणे तेसं तत्थ वचीसङ्खारो न निरुज्झित्थ, नो च तेसं तत्थ कायसङ्खारो न निरुज्झति। दुतियज्झानं ततियज्झानं समापन्नानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे चतुत्थज्झानं समापन्नानं सुद्धावासानं दुतिये चित्ते वत्तमाने असञ्ञसत्तानं तेसं तत्थ वचीसङ्खारो च न निरुज्झित्थ कायसङ्खारो च न निरुज्झति।  
(क) यस्स यत्थ कायसङ्खारो न निरुज्झति तस्स तत्थ चित्तसङ्खारो न निरुज्झित्थाति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे तेसं तत्थ कायसङ्खारो न निरुज्झति, नो च तेसं तत्थ चित्तसङ्खारो न निरुज्झित्थ। सुद्धावासं उपपज्जन्तानं असञ्ञसत्तानं तेसं तत्थ कायसङ्खारो च न निरुज्झति चित्तसङ्खारो च न निरुज्झित्थ।  
(ख) यस्स वा पन यत्थ चित्तसङ्खारो न निरुज्झित्थ तस्स तत्थ कायसङ्खारो न निरुज्झतीति? आमन्ता।  
१०७. (क) यस्स यत्थ वचीसङ्खारो न निरुज्झति तस्स तत्थ चित्तसङ्खारो न निरुज्झित्थाति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे तेसं तत्थ वचीसङ्खारो न निरुज्झति, नो च तेसं तत्थ चित्तसङ्खारो न निरुज्झित्थ। सुद्धावासं उपपज्जन्तानं असञ्ञसत्तानं तेसं तत्थ वचीसङ्खारो च न निरुज्झति चित्तसङ्खारो च न निरुज्झित्थ।  
(ख) यस्स वा पन यत्थ चित्तसङ्खारो न निरुज्झित्थ तस्स तत्थ वचीसङ्खारो न निरुज्झतीति? आमन्ता।  
(५) पच्चुप्पन्नानागतवारो  


## (क) अनुलोमपुग्गलो

१०८. (क) यस्स कायसङ्खारो निरुज्झति तस्स वचीसङ्खारो निरुज्झिस्सतीति? आमन्ता।  
(ख) यस्स वा पन वचीसङ्खारो निरुज्झिस्सति तस्स कायसङ्खारो निरुज्झतीति ?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो निरुज्झिस्सति, नो च तेसं कायसङ्खारो निरुज्झति। अस्सासपस्सासानं भङ्गक्खणे तेसं वचीसङ्खारो च निरुज्झिस्सति कायसङ्खारो च निरुज्झति।  
(क) यस्स कायसङ्खारो निरुज्झति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स कायसङ्खारो निरुज्झतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झिस्सति, नो च तेसं कायसङ्खारो निरुज्झति। अस्सासपस्सासानं भङ्गक्खणे तेसं चित्तसङ्खारो च निरुज्झिस्सति कायसङ्खारो च निरुज्झति।  
१०९. (क) यस्स वचीसङ्खारो निरुज्झति तस्स चित्तसङ्खारो निरुज्झिस्सतीति?  
सवितक्कसविचारपच्छिमचित्तस्स भङ्गक्खणे तेसं वचीसङ्खारो निरुज्झति, नो च तेसं चित्तसङ्खारो निरुज्झिस्सति। इतरेसं वितक्कविचारानं भङ्गक्खणे तेसं वचीसङ्खारो च निरुज्झति चित्तसङ्खारो च निरुज्झिस्सति।  
(ख) यस्स वा पन चित्तसङ्खारो निरुज्झिस्सति तस्स वचीसङ्खारो निरुज्झतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झिस्सति, नो च तेसं वचीसङ्खारो निरुज्झति। वितक्कविचारानं भङ्गक्खणे तेसं चित्तसङ्खारो च निरुज्झिस्सति वचीसङ्खारो च निरुज्झति।  
(ख) अनुलोमओकासो  
११०. यत्थ कायसङ्खारो निरुज्झति…पे॰…।  


## (ग) अनुलोमपुग्गलोकासा

१११. (क) यस्स यत्थ कायसङ्खारो निरुज्झति तस्स तत्थ वचीसङ्खारो निरुज्झिस्सतीति?  
दुतियज्झानं ततियज्झानं समापन्नानं अस्सासपस्सासानं भङ्गक्खणे तेसं तत्थ कायसङ्खारो निरुज्झति, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं कामावचरानं अस्सासपस्सासानं भङ्गक्खणे तेसं तत्थ कायसङ्खारो च निरुज्झति वचीसङ्खारो च निरुज्झिस्सति।  
(ख) यस्स वा पन यत्थ वचीसङ्खारो निरुज्झिस्सति तस्स तत्थ कायसङ्खारो निरुज्झतीति?  
पठमज्झानं समापन्नानं कामावचरानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे रूपावचरानं अरूपावचरानं तेसं तत्थ वचीसङ्खारो निरुज्झिस्सति, नो च तेसं तत्थ कायसङ्खारो निरुज्झति। पठमज्झानं समापन्नानं कामावचरानं अस्सासपस्सासानं भङ्गक्खणे तेसं तत्थ वचीसङ्खारो च निरुज्झिस्सति कायसङ्खारो च निरुज्झति।  
(क) यस्स यत्थ कायसङ्खारो निरुज्झति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ कायसङ्खारो निरुज्झतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे तेसं तत्थ चित्तसङ्खारो निरुज्झिस्सति, नो च तेसं तत्थ कायसङ्खारो निरुज्झति। अस्सासपस्सासानं भङ्गक्खणे तेसं तत्थ चित्तसङ्खारो च निरुज्झिस्सति कायसङ्खारो च निरुज्झति।  
११२. (क) यस्स यत्थ वचीसङ्खारो निरुज्झति तस्स तत्थ चित्तसङ्खारो निरुज्झिस्सतीति?  
सवितक्कसविचारपच्छिमचित्तस्स भङ्गक्खणे तेसं तत्थ वचीसङ्खारो निरुज्झति, नो च तेसं तत्थ चित्तसङ्खारो निरुज्झिस्सति। इतरेसं वितक्कविचारानं भङ्गक्खणे तेसं तत्थ वचीसङ्खारो च निरुज्झति चित्तसङ्खारो च निरुज्झिस्सति।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ वचीसङ्खारो निरुज्झतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे तेसं तत्थ चित्तसङ्खारो निरुज्झिस्सति, नो च तेसं तत्थ वचीसङ्खारो निरुज्झति। वितक्कविचारानं भङ्गक्खणे तेसं तत्थ चित्तसङ्खारो च निरुज्झिस्सति वचीसङ्खारो च निरुज्झति।  


## (घ) पच्चनीकपुग्गलो

११३. (क) यस्स कायसङ्खारो न निरुज्झति तस्स वचीसङ्खारो न निरुज्झिस्सतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं कायसङ्खारो न निरुज्झति, नो च तेसं वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च न निरुज्झति वचीसङ्खारो च न निरुज्झिस्सति।  
(ख) यस्स वा पन वचीसङ्खारो न निरुज्झिस्सति तस्स कायसङ्खारो न निरुज्झतीति? आमन्ता।  
(क) यस्स कायसङ्खारो न निरुज्झति तस्स चित्तसङ्खारो न निरुज्झिस्सतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे निरोधसमापन्नानं असञ्ञसत्तानं तेसं कायसङ्खारो न निरुज्झति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं कायसङ्खारो च न निरुज्झति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
११४. (क) यस्स वचीसङ्खारो न निरुज्झति तस्स चित्तसङ्खारो न निरुज्झिस्सतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो न निरुज्झति, नो च तेसं चित्तसङ्खारो न निरुज्झिस्सति। अवितक्कअविचारपच्छिमचित्तस्स भङ्गक्खणे तेसं वचीसङ्खारो च न निरुज्झति चित्तसङ्खारो च न निरुज्झिस्सति।  
(ख) यस्स वा पन चित्तसङ्खारो न निरुज्झिस्सति तस्स वचीसङ्खारो न निरुज्झतीति?  
सवितक्कसविचारपच्छिमचित्तस्स भङ्गक्खणे तेसं चित्तसङ्खारो न निरुज्झिस्सति, नो च तेसं वचीसङ्खारो न निरुज्झति। अवितक्कअविचारपच्छिमचित्तस्स भङ्गक्खणे तेसं चित्तसङ्खारो च न निरुज्झिस्सति वचीसङ्खारो च न निरुज्झति।  


## (ङ) पच्चनीकओकासो

११५. यत्थ कायसङ्खारो न निरुज्झति…पे॰…।  


## (च) पच्चनीकपुग्गलोकासा

११६. (क) यस्स यत्थ कायसङ्खारो न निरुज्झति तस्स तत्थ वचीसङ्खारो न निरुज्झिस्सतीति?  
पठमज्झानं समापन्नानं कामावचरानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे रूपावचरानं अरूपावचरानं तेसं तत्थ कायसङ्खारो न निरुज्झति, नो च तेसं तत्थ वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे चतुत्थज्झानं समापन्नानं असञ्ञसत्तानं तेसं तत्थ कायसङ्खारो च न निरुज्झति वचीसङ्खारो च न निरुज्झिस्सति।  
(ख) यस्स वा पन यत्थ वचीसङ्खारो न निरुज्झिस्सति तस्स तत्थ कायसङ्खारो न निरुज्झतीति?  
दुतियज्झानं ततियज्झानं समापन्नानं अस्सासपस्सासानं भङ्गक्खणे तेसं तत्थ वचीसङ्खारो न निरुज्झिस्सति, नो च तेसं तत्थ कायसङ्खारो न निरुज्झति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं उप्पादक्खणे तेसंयेव विना अस्सासपस्सासेहि चित्तस्स भङ्गक्खणे चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च न निरुज्झिस्सति कायसङ्खारो च न निरुज्झति।  
(क) यस्स यत्थ कायसङ्खारो न निरुज्झति तस्स तत्थ चित्तसङ्खारो न निरुज्झिस्सतीति?  
सब्बेसं चित्तस्स उप्पादक्खणे विना अस्सासपस्सासेहि चित्तस्स भङ्गक्खणे तेसं तत्थ कायसङ्खारो न निरुज्झति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ कायसङ्खारो च न निरुज्झति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
११७. (क) यस्स यत्थ वचीसङ्खारो न निरुज्झति तस्स तत्थ चित्तसङ्खारो न निरुज्झिस्सतीति?  
सब्बेसं चित्तस्स उप्पादक्खणे विना वितक्कविचारेहि चित्तस्स भङ्गक्खणे तेसं तत्थ वचीसङ्खारो न निरुज्झति, नो च तेसं तत्थ चित्तसङ्खारो न निरुज्झिस्सति। अवितक्कअविचारपच्छिमचित्तस्स भङ्गक्खणे असञ्ञसत्तानं तेसं तत्थ वचीसङ्खारो च न निरुज्झति चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ वचीसङ्खारो न निरुज्झतीति?  
सवितक्कसविचारपच्छिमचित्तस्स भङ्गक्खणे तेसं तत्थ चित्तसङ्खारो न निरुज्झिस्सति, नो च तेसं तत्थ वचीसङ्खारो न निरुज्झति। अवितक्कअविचारपच्छिमचित्तस्स भङ्गक्खणे असञ्ञसत्तानं तेसं तत्थ चित्तसङ्खारो च न निरुज्झिस्सति वचीसङ्खारो च न निरुज्झति।  
(६) अतीतानागतवारो  


## (क) अनुलोमपुग्गलो

११८. (क) यस्स कायसङ्खारो निरुज्झित्थ तस्स वचीसङ्खारो निरुज्झिस्सतीति?  
सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो निरुज्झित्थ, नो च तेसं वचीसङ्खारो निरुज्झिस्सति। इतरेसं तेसं कायसङ्खारो च निरुज्झित्थ वचीसङ्खारो च निरुज्झिस्सति।  
(ख) यस्स वा पन…पे॰…? आमन्ता।  
(क) यस्स कायसङ्खारो निरुज्झित्थ तस्स चित्तसङ्खारो निरुज्झिस्सतीति?  
पच्छिमचित्तस्स भङ्गक्खणे तेसं कायसङ्खारो निरुज्झित्थ, नो च तेसं चित्तसङ्खारो निरुज्झिस्सति। इतरेसं तेसं कायसङ्खारो च निरुज्झित्थ चित्तसङ्खारो च निरुज्झिस्सति।  
(ख) यस्स वा पन…पे॰…? आमन्ता।  
११९. (क) यस्स वचीसङ्खारो निरुज्झित्थ तस्स चित्तसङ्खारो निरुज्झिस्सतीति?  
पच्छिमचित्तस्स भङ्गक्खणे तेसं वचीसङ्खारो निरुज्झित्थ, नो च तेसं चित्तसङ्खारो निरुज्झिस्सति। इतरेसं तेसं वचीसङ्खारो च निरुज्झित्थ चित्तसङ्खारो च निरुज्झिस्सति।  
(ख) यस्स वा पन…पे॰…? आमन्ता।  


## (ख) अनुलोमओकासो

१२०. यत्थ कायसङ्खारो निरुज्झित्थ…पे॰…।  


## (ग) अनुलोमपुग्गलोकासा

१२१. (क) यस्स यत्थ कायसङ्खारो निरुज्झित्थ तस्स तत्थ वचीसङ्खारो निरुज्झिस्सतीति?  
कामावचरे पच्छिमचित्तस्स भङ्गक्खणे दुतियज्झानं ततियज्झानं समापन्नानं तेसं तत्थ कायसङ्खारो निरुज्झित्थ, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं इतरेसं कामावचरानं तेसं तत्थ कायसङ्खारो न निरुज्झित्थ वचीसङ्खारो च निरुज्झिस्सति।  
(ख) यस्स वा पन यत्थ वचीसङ्खारो निरुज्झिस्सति तस्स तत्थ कायसङ्खारो निरुज्झित्थाति?  
रूपावचरानं अरूपावचरानं तेसं तत्थ वचीसङ्खारो निरुज्झिस्सति, नो च तेसं तत्थ कायसङ्खारो निरुज्झित्थ। पठमज्झानं समापन्नानं कामावचरानं तेसं तत्थ वचीसङ्खारो च निरुज्झिस्सति कायसङ्खारो च निरुज्झित्थ।  
(क) यस्स यत्थ कायसङ्खारो निरुज्झित्थ तस्स तत्थ चित्तसङ्खारो निरुज्झिस्सतीति?  
कामावचरे पच्छिमचित्तस्स भङ्गक्खणे तेसं तत्थ कायसङ्खारो निरुज्झित्थ, नो च तेसं तत्थ चित्तसङ्खारो निरुज्झिस्सति। पठमज्झानं दुतियज्झानं ततियज्झानं समापन्नानं इतरेसं कामावचरानं तेसं तत्थ कायसङ्खारो च निरुज्झित्थ चित्तसङ्खारो च निरुज्झिस्सति।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ कायसङ्खारो निरुज्झित्थाति?  
चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो निरुज्झिस्सति, नो च तेसं तत्थ कायसङ्खारो निरुज्झित्थ। पठमज्झानं दुतियज्झानं ततियज्झानं समापन्नानं कामावचरानं तेसं तत्थ चित्तसङ्खारो च निरुज्झिस्सति कायसङ्खारो च निरुज्झित्थ।  
१२२. (क) यस्स यत्थ वचीसङ्खारो निरुज्झित्थ तस्स तत्थ चित्तसङ्खारो निरुज्झिस्सतीति?  
सवितक्कसविचारभूमियं पच्छिमचित्तस्स भङ्गक्खणे तेसं तत्थ वचीसङ्खारो निरुज्झित्थ, नो च तेसं तत्थ चित्तसङ्खारो निरुज्झिस्सति। इतरेसं सवितक्कसविचारभूमियं तेसं तत्थ वचीसङ्खारो च निरुज्झित्थ चित्तसङ्खारो च निरुज्झिस्सति।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ वचीसङ्खारो निरुज्झित्थाति?  
अवितक्कअविचारभूमियं तेसं तत्थ चित्तसङ्खारो निरुज्झिस्सति, नो च तेसं तत्थ वचीसङ्खारो निरुज्झित्थ। सवितक्कसविचारभूमियं तेसं तत्थ चित्तसङ्खारो च निरुज्झिस्सति वचीसङ्खारो च निरुज्झित्थ।  


## (घ) पच्चनीकपुग्गलो

१२३. (क) यस्स कायसङ्खारो न निरुज्झित्थ तस्स वचीसङ्खारो न निरुज्झिस्सतीति? नत्थि।  
(ख) यस्स वा पन वचीसङ्खारो न निरुज्झिस्सति तस्स कायसङ्खारो न निरुज्झित्थाति? निरुज्झित्थ।  
(क) यस्स कायसङ्खारो न निरुज्झित्थ तस्स चित्तसङ्खारो न निरुज्झिस्सतीति? नत्थि।  
(ख) यस्स वा पन चित्तसङ्खारो न निरुज्झिस्सति तस्स कायसङ्खारो न निरुज्झित्थाति? निरुज्झित्थ।  
१२४. (क) यस्स वचीसङ्खारो न निरुज्झित्थ तस्स चित्तसङ्खारो न निरुज्झिस्सतीति? नत्थि।  
(ख) यस्स वा पन चित्तसङ्खारो न निरुज्झिस्सति तस्स वचीसङ्खारो न निरुज्झित्थाति? निरुज्झित्थ।  


## (ङ) पच्चनीकओकासो

१२५. यत्थ कायसङ्खारो न निरुज्झित्थ…पे॰…।  


## (च) पच्चनीकपुग्गलोकासा

१२६. (क) यस्स यत्थ कायसङ्खारो न निरुज्झित्थ तस्स तत्थ वचीसङ्खारो न निरुज्झिस्सतीति?  
रूपावचरानं अरूपावचरानं तेसं तत्थ कायसङ्खारो न निरुज्झित्थ, नो च तेसं तत्थ वचीसङ्खारो न निरुज्झिस्सति। रूपावचरे अरूपावचरे सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ कायसङ्खारो च न निरुज्झित्थ वचीसङ्खारो च न निरुज्झिस्सति।  
(ख) यस्स वा पन यत्थ वचीसङ्खारो न निरुज्झिस्सति तस्स तत्थ कायसङ्खारो न निरुज्झित्थाति?  
कामावचरे पच्छिमचित्तस्स भङ्गक्खणे दुतियज्झानं ततियज्झानं समापन्नानं तेसं तत्थ वचीसङ्खारो न निरुज्झिस्सति, नो च तेसं तत्थ कायसङ्खारो न निरुज्झित्थ। रूपावचरे अरूपावचरे सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च न निरुज्झिस्सति कायसङ्खारो च न निरुज्झित्थ।  
(क) यस्स यत्थ कायसङ्खारो न निरुज्झित्थ तस्स तत्थ चित्तसङ्खारो न निरुज्झिस्सतीति?  
चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो न निरुज्झित्थ, नो च तेसं तत्थ चित्तसङ्खारो न निरुज्झिस्सति। रूपावचरे अरूपावचरे पच्छिमचित्तस्स भङ्गक्खणे असञ्ञसत्तानं तेसं तत्थ कायसङ्खारो च न निरुज्झित्थ चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ कायसङ्खारो न निरुज्झित्थाति?  
कामावचरे पच्छिमचित्तस्स भङ्गक्खणे तेसं तत्थ चित्तसङ्खारो न निरुज्झिस्सति, नो च तेसं तत्थ कायसङ्खारो न निरुज्झित्थ। रूपावचरे अरूपावचरे पच्छिमचित्तस्स भङ्गक्खणे असञ्ञसत्तानं तेसं तत्थ चित्तसङ्खारो च न निरुज्झिस्सति कायसङ्खारो च न निरुज्झित्थ।  
१२७. (क) यस्स यत्थ वचीसङ्खारो न निरुज्झित्थ तस्स तत्थ चित्तसङ्खारो न निरुज्झिस्सतीति?  
अवितक्कअविचारभूमियं तेसं तत्थ वचीसङ्खारो न निरुज्झित्थ, नो च तेसं तत्थ चित्तसङ्खारो न निरुज्झिस्सति। अवितक्कअविचारभूमियं पच्छिमचित्तस्स भङ्गक्खणे असञ्ञसत्तानं तेसं तत्थ वचीसङ्खारो च न निरुज्झित्थ चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ वचीसङ्खारो न निरुज्झित्थाति?  
सवितक्कसविचारभूमियं पच्छिमचित्तस्स भङ्गक्खणे तेसं तत्थ चित्तसङ्खारो न निरुज्झिस्सति, नो च तेसं तत्थ वचीसङ्खारो न निरुज्झित्थ। अवितक्कअविचारभूमियं पच्छिमचित्तस्स भङ्गक्खणे असञ्ञसत्तानं तेसं तत्थ चित्तसङ्खारो च न निरुज्झिस्सति वचीसङ्खारो च न निरुज्झित्थ।  
निरोधवारो।  
२. पवत्ति ३. उप्पादनिरोधवारो  
(१) पच्चुप्पन्नवारो  


## (क) अनुलोमपुग्गलो

१२८. (क) यस्स कायसङ्खारो उप्पज्जति तस्स वचीसङ्खारो निरुज्झतीति? नो।  
(ख) यस्स वा पन वचीसङ्खारो निरुज्झति तस्स कायसङ्खारो उप्पज्जतीति? नो।  
(क) यस्स कायसङ्खारो उप्पज्जति तस्स चित्तसङ्खारो निरुज्झतीति? नो।  
(ख) यस्स वा पन चित्तसङ्खारो निरुज्झति तस्स कायसङ्खारो उप्पज्जतीति? नो।  
१२९. (क) यस्स वचीसङ्खारो उप्पज्जति तस्स चित्तसङ्खारो निरुज्झतीति? नो।  
(ख) यस्स वा पन…पे॰…? नो।  


## (ख) अनुलोमओकासो

१३०. यत्थ कायसङ्खारो उप्पज्जति तत्थ वचीसङ्खारो निरुज्झतीति?  
दुतियज्झाने ततियज्झाने तत्थ…पे॰… (इतरेसं यत्थकानं सदिसं)।  


## (ग) अनुलोमपुग्गलोकासा

१३१. यस्स यत्थ कायसङ्खारो उप्पज्जति…पे॰… (यस्सकम्पि यस्सयत्थकम्पि सदिसं)।  


## (घ) पच्चनीकपुग्गलो

१३२. (क) यस्स कायसङ्खारो नुप्पज्जति तस्स वचीसङ्खारो न निरुज्झतीति?  
वितक्कविचारानं भङ्गक्खणे तेसं कायसङ्खारो नुप्पज्जति, नो च तेसं वचीसङ्खारो न निरुज्झति। विना अस्सासपस्सासेहि चित्तस्स उप्पादक्खणे विना वितक्कविचारेहि चित्तस्स भङ्गक्खणे निरोधसमापन्नानं असञ्ञसत्तानं तेसं कायसङ्खारो च नुप्पज्जति वचीसङ्खारो च न निरुज्झति।  
(ख) यस्स वा पन वचीसङ्खारो न निरुज्झति तस्स कायसङ्खारो नुप्पज्जतीति?  
अस्सासपस्सासानं उप्पादक्खणे तेसं वचीसङ्खारो न निरुज्झति, नो च तेसं कायसङ्खारो नुप्पज्जति। विना अस्सासपस्सासेहि चित्तस्स उप्पादक्खणे विना वितक्कविचारेहि चित्तस्स भङ्गक्खणे निरोधसमापन्नानं असञ्ञसत्तानं तेसं वचीसङ्खारो च न निरुज्झति कायसङ्खारो च नुप्पज्जति।  
(क) यस्स कायसङ्खारो नुप्पज्जति तस्स चित्तसङ्खारो निरुज्झतीति?  
सब्बेसं चित्तस्स भङ्गक्खणे तेसं कायसङ्खारो नुप्पज्जति, नो च तेसं चित्तसङ्खारो न निरुज्झति। विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो च नुप्पज्जति चित्तसङ्खारो च न निरुज्झति।  
(ख) यस्स वा पन चित्तसङ्खारो न निरुज्झति तस्स कायसङ्खारो नुप्पज्जतीति?  
अस्सासपस्सासानं उप्पादक्खणे तेसं चित्तसङ्खारो न निरुज्झति, नो च तेसं कायसङ्खारो नुप्पज्जति। विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो च न निरुज्झति कायसङ्खारो च नुप्पज्जति।  
१३३. (क) यस्स वचीसङ्खारो नुप्पज्जति तस्स चित्तसङ्खारो न निरुज्झतीति?  
सब्बेसं चित्तस्स भङ्गक्खणे तेसं वचीसङ्खारो नुप्पज्जति, नो च तेसं चित्तसङ्खारो न निरुज्झति। विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो च नुप्पज्जति चित्तसङ्खारो च न निरुज्झति।  
(ख) यस्स वा पन चित्तसङ्खारो न निरुज्झति तस्स वचीसङ्खारो नुप्पज्जतीति?  
वितक्कविचारानं उप्पादक्खणे तेसं चित्तसङ्खारो न निरुज्झति, नो च तेसं वचीसङ्खारो नुप्पज्जति। विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो च न निरुज्झति वचीसङ्खारो च नुप्पज्जति।  


## (ङ) पच्चनीकओकासो

१३४. यत्थ कायसङ्खारो नुप्पज्जति…पे॰…।  


## (च) पच्चनीकपुग्गलोकासा

१३५. यस्स यत्थ कायसङ्खारो नुप्पज्जति…पे॰…।  
(यस्सकम्पि यस्सयत्थकम्पि सदिसं, यस्सयत्थके निरोधसमापन्नानन्ति न लब्भति)।  
(२) अतीतवारो  


## (क) अनुलोमपुग्गलो

१३६. यस्स कायसङ्खारो उप्पज्जित्थ तस्स वचीसङ्खारो निरुज्झित्थाति? आमन्ता।  
(अतीता पुच्छा उप्पादवारेपि निरोधवारेपि उप्पादनिरोधवारेपि सदिसं वित्थारेतब्बा)।  
(३) अनागतवारो  


## (क) अनुलोमपुग्गलो

१३७. (क) यस्स कायसङ्खारो उप्पज्जिस्सति तस्स वचीसङ्खारो निरुज्झिस्सतीति? आमन्ता।  
(ख) यस्स वा पन वचीसङ्खारो निरुज्झिस्सति तस्स कायसङ्खारो उप्पज्जिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं वचीसङ्खारो निरुज्झिस्सति, नो च तेसं कायसङ्खारो उप्पज्जिस्सति । इतरेसं तेसं वचीसङ्खारो च निरुज्झिस्सति कायसङ्खारो च उप्पज्जिस्सति।  
(क) यस्स कायसङ्खारो उप्पज्जिस्सति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स कायसङ्खारो उप्पज्जिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं चित्तसङ्खारो निरुज्झिस्सति, नो च तेसं कायसङ्खारो उप्पज्जिस्सति। इतरेसं तेसं चित्तसङ्खारो च निरुज्झिस्सति कायसङ्खारो च उप्पज्जिस्सति।  
१३८. (क) यस्स वचीसङ्खारो उप्पज्जिस्सति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स वचीसङ्खारो उप्पज्जिस्सतीति?  
पच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं चित्तसङ्खारो निरुज्झिस्सति, नो च तेसं वचीसङ्खारो उप्पज्जिस्सति। इतरेसं तेसं चित्तसङ्खारो च निरुज्झिस्सति वचीसङ्खारो च उप्पज्जिस्सति।  


## (ख) अनुलोमओकासो

१३९. यत्थ कायसङ्खारो उप्पज्जिस्सति…पे॰…।  


## (ग) अनुलोमपुग्गलोकासा

१४०. (क) यस्स यत्थ कायसङ्खारो उप्पज्जिस्सति तस्स तत्थ वचीसङ्खारो निरुज्झिस्सतीति?  
दुतियज्झानं ततियज्झानं समापन्नानं तेसं तत्थ कायसङ्खारो उप्पज्जिस्सति, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं कामावचरानं तेसं तत्थ कायसङ्खारो च उप्पज्जिस्सति वचीसङ्खारो च निरुज्झिस्सति।  
(ख) यस्स वा पन यत्थ वचीसङ्खारो निरुज्झिस्सति तस्स तत्थ कायसङ्खारो उप्पज्जिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ वचीसङ्खारो निरुज्झिस्सति, नो च तेसं तत्थ कायसङ्खारो उप्पज्जिस्सति। पठमज्झानं समापन्नानं इतरेसं कामावचरानं तेसं तत्थ वचीसङ्खारो च निरुज्झिस्सति कायसङ्खारो च उप्पज्जिस्सति।  
(क) यस्स यत्थ कायसङ्खारो उप्पज्जिस्सति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ कायसङ्खारो उप्पज्जिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ चित्तसङ्खारो निरुज्झिस्सति, नो च तेसं तत्थ कायसङ्खारो उप्पज्जिस्सति। पठमज्झानं दुतियज्झानं ततियज्झानं समापन्नानं इतरेसं कामावचरानं तेसं तत्थ चित्तसङ्खारो च निरुज्झिस्सति कायसङ्खारो च उप्पज्जिस्सति।  
१४१. (क) यस्स यत्थ वचीसङ्खारो उप्पज्जिस्सति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ वचीसङ्खारो उप्पज्जिस्सतीति?  
पच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ चित्तसङ्खारो निरुज्झिस्सति, नो च तेसं तत्थ वचीसङ्खारो उप्पज्जिस्सति। पठमज्झानं समापन्नानं कामावचरानं इतरेसं रूपावचरानं अरूपावचरानं तेसं तत्थ चित्तसङ्खारो च निरुज्झिस्सति वचीसङ्खारो च उप्पज्जिस्सति।  


## (घ) पच्चनीकपुग्गलो

१४२. (क) यस्स कायसङ्खारो नुप्पज्जिस्सति तस्स वचीसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो नुप्पज्जिस्सति, नो च तेसं वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च नुप्पज्जिस्सति वचीसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
(क) यस्स कायसङ्खारो नुप्पज्जिस्सति तस्स चित्तसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरे अरूपावचरे पच्छिमभविकानं ये च रूपावचरं अरूपावचरं उपपज्जित्वा परिनिब्बायिस्सन्ति तेसं चवन्तानं तेसं कायसङ्खारो नुप्पज्जिस्सति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं कायसङ्खारो च नुप्पज्जिस्सति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  
१४३. (क) यस्स वचीसङ्खारो नुप्पज्जिस्सति तस्स चित्तसङ्खारो न निरुज्झिस्सतीति?  
पच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं वचीसङ्खारो नुप्पज्जिस्सति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं वचीसङ्खारो च नुप्पज्जिस्सति चित्तसङ्खारो च न निरुज्झिस्सति।  
(ख) यस्स वा पन…पे॰…? आमन्ता।  


## (ङ) पच्चनीकओकासो

१४४. यत्थ कायसङ्खारो नुप्पज्जिस्सति…पे॰…।  


## (च) पच्चनीकपुग्गलोकासा

१४५. (क) यस्स यत्थ कायसङ्खारो नुप्पज्जिस्सति तस्स तत्थ वचीसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति रूपावचरानं अरूपावचरानं तेसं तत्थ कायसङ्खारो नुप्पज्जिस्सति, नो च तेसं तत्थ वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ कायसङ्खारो च नुप्पज्जिस्सति वचीसङ्खारो च न निरुज्झिस्सति।  
(ख) यस्स वा पन यत्थ वचीसङ्खारो न निरुज्झिस्सति तस्स तत्थ कायसङ्खारो नुप्पज्जिस्सतीति?  
दुतियज्झानं ततियज्झानं समापन्नानं तेसं तत्थ वचीसङ्खारो न निरुज्झिस्सति, नो च तेसं तत्थ कायसङ्खारो नुप्पज्जिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च न निरुज्झिस्सति कायसङ्खारो च नुप्पज्जिस्सति।  
(क) यस्स यत्थ कायसङ्खारो नुप्पज्जिस्सति तस्स तत्थ चित्तसङ्खारो न निरुज्झिस्सतीति?  
कामावचरानं पच्छिमचित्तस्स उप्पादक्खणे यस्स चित्तस्स अनन्तरा कामावचरानं पच्छिमचित्तं उप्पज्जिस्सति चतुत्थज्झानं समापन्नानं रूपावचरानं अरूपावचरानं तेसं तत्थ कायसङ्खारो नुप्पज्जिस्सति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ कायसङ्खारो च नुप्पज्जिस्सति चित्तसङ्खारो च न निरुज्झिस्सति।  
(ख) यस्स वा पन यत्थ…पे॰…? आमन्ता।  
१४६. (क) यस्स यत्थ वचीसङ्खारो नुप्पज्जिस्सति तस्स तत्थ चित्तसङ्खारो न निरुज्झिस्सतीति?  
पच्छिमचित्तस्स उप्पादक्खणे यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं चतुत्थज्झानं समापन्नानं तेसं तत्थ वचीसङ्खारो नुप्पज्जिस्सति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ वचीसङ्खारो च नुप्पज्जिस्सति चित्तसङ्खारो च न निरुज्झिस्सति।  
(ख) यस्स वा पन यत्थ…पे॰…? आमन्ता।  
(४) पच्चुप्पन्नातीतवारो  


## (क) अनुलोमपुग्गलो

१४७. (क) यस्स कायसङ्खारो उप्पज्जति तस्स वचीसङ्खारो निरुज्झित्थाति? आमन्ता।  
(ख) यस्स वा पन वचीसङ्खारो निरुज्झित्थ तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो निरुज्झित्थ , नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं वचीसङ्खारो च निरुज्झित्थ कायसङ्खारो च उप्पज्जति।  
(यथा उप्पादवारे पच्चुप्पन्नातीता पुच्छा अनुलोमम्पि पच्चनीकम्पि विभत्ता एवं उप्पादवारनिरोधवारेपि पच्चुप्पन्नातीता पुच्छा अनुलोमम्पि पच्चनीकम्पि विभजितब्बा।)  
(५) पच्चुप्पन्नानागतवारो  


## (क) अनुलोमपुग्गलो

१४८. (क) यस्स कायसङ्खारो उप्पज्जति तस्स वचीसङ्खारो निरुज्झिस्सतीति? आमन्ता।  
(ख) यस्स वा पन वचीसङ्खारो निरुज्झिस्सति तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो निरुज्झिस्सति, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं वचीसङ्खारो च निरुज्झिस्सति कायसङ्खारो च उप्पज्जति।  
(क) यस्स कायसङ्खारो उप्पज्जति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झिस्सति, नो च तेसं कायसङ्खारो उप्पज्जति। अस्सासपस्सासानं उप्पादक्खणे तेसं चित्तसङ्खारो च निरुज्झिस्सति कायसङ्खारो च उप्पज्जति।  
१४९. (क) यस्स वचीसङ्खारो उप्पज्जति तस्स चित्तसङ्खारो निरुज्झिस्सतीति? आमन्ता।  
(ख) यस्स वा पन चित्तसङ्खारो निरुज्झिस्सति तस्स वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं चित्तसङ्खारो निरुज्झिस्सति, नो च तेसं वचीसङ्खारो उप्पज्जति। वितक्कविचारानं उप्पादक्खणे तेसं चित्तसङ्खारो च निरुज्झिस्सति वचीसङ्खारो च उप्पज्जति।  


## (ख) अनुलोमओकासो

१५०. यत्थ कायसङ्खारो उप्पज्जति…पे॰…।  


## (ग) अनुलोमपुग्गलोकासा

१५१. (क) यस्स यत्थ कायसङ्खारो उप्पज्जति तस्स तत्थ वचीसङ्खारो निरुज्झिस्सतीति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ कायसङ्खारो उप्पज्जति, नो च तेसं तत्थ वचीसङ्खारो निरुज्झिस्सति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ कायसङ्खारो च उप्पज्जति वचीसङ्खारो च निरुज्झिस्सति।  
(ख) यस्स वा पन यत्थ वचीसङ्खारो निरुज्झिस्सति तस्स तत्थ कायसङ्खारो उप्पज्जतीति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ वचीसङ्खारो निरुज्झिस्सति, नो च तेसं तत्थ कायसङ्खारो उप्पज्जति। पठमज्झानं समापन्नानं कामावचरानं अस्सासपस्सासानं उप्पादक्खणे तेसं तत्थ वचीसङ्खारो च निरुज्झिस्सति कायसङ्खारो च उप्पज्जति।  
(क) यस्स यत्थ कायसङ्खारो उप्पज्जति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ कायसङ्खारो उप्पज्जतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ चित्तसङ्खारो निरुज्झिस्सति, नो च तेसं तत्थ कायसङ्खारो उप्पज्जति। अस्सासपस्सासानं उप्पादक्खणे तेसं तत्थ चित्तसङ्खारो च निरुज्झिस्सति कायसङ्खारो च उप्पज्जति।  
१५२. (क) यस्स यत्थ वचीसङ्खारो उप्पज्जति तस्स तत्थ चित्तसङ्खारो निरुज्झिस्सतीति? आमन्ता।  
(ख) यस्स वा पन यत्थ चित्तसङ्खारो निरुज्झिस्सति तस्स तत्थ वचीसङ्खारो उप्पज्जतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ चित्तसङ्खारो निरुज्झिस्सति, नो च तेसं तत्थ वचीसङ्खारो उप्पज्जति। वितक्कविचारानं उप्पादक्खणे तेसं तत्थ चित्तसङ्खारो च निरुज्झिस्सति वचीसङ्खारो च उप्पज्जति।  


## (घ) पच्चनीकपुग्गलो

१५३. (क) यस्स कायसङ्खारो नुप्पज्जति तस्स वचीसङ्खारो न निरुज्झिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो नुप्पज्जति, नो च तेसं वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो च नुप्पज्जति वचीसङ्खारो च न निरुज्झिस्सति।  
(ख) यस्स वा पन वचीसङ्खारो न निरुज्झिस्सति तस्स कायसङ्खारो नुप्पज्जतीति? आमन्ता।  
(क) यस्स कायसङ्खारो नुप्पज्जति तस्स चित्तसङ्खारो न निरुज्झिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे निरोधसमापन्नानं असञ्ञसत्तानं तेसं कायसङ्खारो नुप्पज्जति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं कायसङ्खारो च नुप्पज्जति चित्तसङ्खारो च न निरुज्झिस्सति।  
(ख) यस्स वा पन चित्तसङ्खारो न निरुज्झिस्सति तस्स कायसङ्खारो नुप्पज्जतीति? आमन्ता।  
१५४. (क) यस्स वचीसङ्खारो नुप्पज्जति तस्स चित्तसङ्खारो न निरुज्झिस्सतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे निरोधसमापन्नानं असञ्ञसत्तानं तेसं वचीसङ्खारो नुप्पज्जति, नो च तेसं चित्तसङ्खारो न निरुज्झिस्सति। पच्छिमचित्तस्स भङ्गक्खणे तेसं वचीसङ्खारो च नुप्पज्जति चित्तसङ्खारो च न निरुज्झिस्सति।  
(ख) यस्स वा पन चित्तसङ्खारो न निरुज्झिस्सति तस्स वचीसङ्खारो नुप्पज्जतीति? आमन्ता।  


## (ङ) पच्चनीकओकासो

१५५. यत्थ कायसङ्खारो नुप्पज्जति…पे॰…।  


## (च) पच्चनीकपुग्गलोकासा

१५६. (क) यस्स यत्थ कायसङ्खारो नुप्पज्जति तस्स तत्थ वचीसङ्खारो न निरुज्झिस्सतीति?  
पठमज्झानं समापन्नानं कामावचरानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे रूपावचरानं अरूपावचरानं तेसं तत्थ कायसङ्खारो नुप्पज्जति, नो च तेसं तत्थ वचीसङ्खारो न निरुज्झिस्सति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं असञ्ञसत्तानं तेसं तत्थ कायसङ्खारो च नुप्पज्जति वचीसङ्खारो च न निरुज्झिस्सति।  
(ख) यस्स वा पन यत्थ वचीसङ्खारो न निरुज्झिस्सति तस्स तत्थ कायसङ्खारो नुप्पज्जतीति?  
दुतियज्झानं ततियज्झानं समापन्नानं अस्सासपस्सासानं उप्पादक्खणे तेसं तत्थ वचीसङ्खारो न निरुज्झिस्सति, नो च तेसं तत्थ कायसङ्खारो नुप्पज्जति। सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति दुतियज्झानं ततियज्झानं समापन्नानं अस्सासपस्सासानं भङ्गक्खणे तेसंयेव विना अस्सासपस्सासेहि चित्तस्स उप्पादक्खणे चतुत्थज्झानं समापन्नानं असञ्ञसत्तानं तेसं तत्थ वचीसङ्खारो च न निरुज्झिस्सति कायसङ्खारो च नुप्पज्जति।  
(क) यस्स यत्थ कायसङ्खारो नुप्पज्जति तस्स तत्थ चित्तसङ्खारो न निरुज्झिस्सतीति?  
सब्बेसं चित्तस्स भङ्गक्खणे विना अस्सासपस्सासेहि चित्तस्स उप्पादक्खणे तेसं तत्थ कायसङ्खारो नुप्पज्जति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ कायसङ्खारो च नुप्पज्जति चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ कायसङ्खारो नुप्पज्जतीति? आमन्ता।  
१५७. (क) यस्स यत्थ वचीसङ्खारो नुप्पज्जति तस्स तत्थ चित्तसङ्खारो न निरुज्झिस्सतीति?  
सब्बेसं चित्तस्स भङ्गक्खणे विना वितक्कविचारेहि चित्तस्स उप्पादक्खणे तेसं तत्थ वचीसङ्खारो नुप्पज्जति, नो च तेसं तत्थ चित्तसङ्खारो न निरुज्झिस्सति। पच्छिमचित्तस्स भङ्गक्खणे असञ्ञसत्तानं तेसं तत्थ वचीसङ्खारो च नुप्पज्जति चित्तसङ्खारो च न निरुज्झिस्सति।  
(ख) यस्स वा पन यत्थ चित्तसङ्खारो न निरुज्झिस्सति तस्स तत्थ वचीसङ्खारो नुप्पज्जतीति? आमन्ता।  
(६) अतीतानागतवारो  


## (क) अनुलोमपुग्गलो

१५८. (क) यस्स कायसङ्खारो उप्पज्जित्थ तस्स वचीसङ्खारो निरुज्झिस्सतीति?  
सवितक्कसविचारपच्छिमचित्तस्स भङ्गक्खणे अवितक्कअविचारपच्छिमचित्तसमङ्गीनं यस्स चित्तस्स अनन्तरा अवितक्कअविचारं पच्छिमचित्तं उप्पज्जिस्सति तेसं कायसङ्खारो उप्पज्जित्थ, नो च तेसं वचीसङ्खारो निरुज्झिस्सति। इतरेसं तेसं कायसङ्खारो च उप्पज्जित्थ वचीसङ्खारो च निरुज्झिस्सति।  
(ख) यस्स वा पन वचीसङ्खारो निरुज्झिस्सति तस्स कायसङ्खारो उप्पज्जित्थाति? आमन्ता।  
(क) यस्स कायसङ्खारो उप्पज्जित्थ तस्स चित्तसङ्खारो निरुज्झिस्सतीति?  
पच्छिमचित्तस्स भङ्गक्खणे तेसं कायसङ्खारो उप्पज्जित्थ, नो च तेसं चित्तसङ्खारो निरुज्झिस्सति। इतरेसं तेसं कायसङ्खारो च उप्पज्जित्थ चित्तसङ्खारो च निरुज्झिस्सति।  
(ख) यस्स वा पन चित्तसङ्खारो निरुज्झिस्सति तस्स कायसङ्खारो उप्पज्जित्थाति? आमन्ता।  
(यथा निरोधवारे अतीतानागता पुच्छा अनुलोमम्पि पच्चनीकम्पि एवं उप्पादनिरोधवारेपि अतीतानागता पुच्छा अनुलोमम्पि पच्चनीकम्पि विभजितब्बं असम्मोहन्तेन निरोधवारेन सदिसं, नत्थि नानाकरणं।)  
उप्पादनिरोधवारो।  
३. परिञ्ञावारो  


## १-६. पच्चुप्पन्नवारादि

१५९. (क) यो कायसङ्खारं परिजानाति सो वचीसङ्खारं परिजानातीति? आमन्ता।  
(ख) यो वा पन वचीसङ्खारं परिजानाति सो कायसङ्खारं परिजानातीति? आमन्ता।  
(यथा खन्धयमके परिञ्ञावारं विभत्तं एवं सङ्खारयमकेपि परिञ्ञावारं विभजितब्बं।)  
परिञ्ञावारो।  
सङ्खारयमकं निट्ठितं।  
॥ नमो तस्स भगवतो अरहतो सम्मासम्बुद्धस्स॥  