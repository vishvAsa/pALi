<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ सीलक्खन्धवग्ग-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/</link>
    <description>Recent content in &#43;०१ सीलक्खन्धवग्ग-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/index.xml" rel="self" type="application/rss+xml" />
    <item>
      <title>०० गन्थारम्भकथा</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/00_ganthArambhakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/00_ganthArambhakathA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;दीघनिकाये&lt;br&gt;&#xA;सीलक्खन्धवग्गट्ठकथा&lt;br&gt;&#xA;गन्थारम्भकथा&lt;br&gt;&#xA;करुणासीतलहदयं , पञ्ञापज्जोतविहतमोहतमम्।&lt;br&gt;&#xA;सनरामरलोकगरुं, वन्दे सुगतं गतिविमुत्तं॥&lt;br&gt;&#xA;बुद्धोपि बुद्धभावं, भावेत्वा चेव सच्छिकत्वा च।&lt;br&gt;&#xA;यं उपगतो गतमलं, वन्दे तमनुत्तरं धम्मं॥&lt;br&gt;&#xA;सुगतस्स ओरसानं, पुत्तानं मारसेनमथनानम्।&lt;br&gt;&#xA;अट्ठन्नम्पि समूहं, सिरसा वन्दे अरियसङ्घं॥&lt;br&gt;&#xA;इति मे पसन्नमतिनो, रतनत्तयवन्दनामयं पुञ्ञम्।&lt;br&gt;&#xA;यं सुविहतन्तरायो, हुत्वा तस्सानुभावेन॥&lt;br&gt;&#xA;दीघस्स दीघसुत्तङ्कितस्स, निपुणस्स आगमवरस्स।&lt;br&gt;&#xA;बुद्धानुबुद्धसंवण्णितस्स, सद्धावहगुणस्स॥&lt;br&gt;&#xA;अत्थप्पकासनत्थं, अट्ठकथा आदितो वसिसतेहि।&lt;br&gt;&#xA;पञ्चहि या सङ्गीता, अनुसङ्गीता च पच्छापि॥&lt;br&gt;&#xA;सीहळदीपं पन आभताथ, वसिना महामहिन्देन।&lt;br&gt;&#xA;ठपिता सीहळभासाय, दीपवासीनमत्थाय॥&lt;br&gt;&#xA;अपनेत्वान ततोहं, सीहळभासं मनोरमं भासम्।&lt;br&gt;&#xA;तन्तिनयानुच्छविकं, आरोपेन्तो विगतदोसं॥&lt;br&gt;&#xA;समयं अविलोमेन्तो, थेरानं थेरवंसपदीपानम्।&lt;br&gt;&#xA;सुनिपुणविनिच्छयानं, महाविहारे निवासीनं॥&lt;br&gt;&#xA;हित्वा पुनप्पुनागतमत्थं, अत्थं पकासयिस्सामि।&lt;br&gt;&#xA;सुजनस्स च तुट्ठत्थं, चिरट्ठितत्थञ्च धम्मस्स॥&lt;br&gt;&#xA;सीलकथा धुतधम्मा, कम्मट्ठानानि चेव सब्बानि।&lt;br&gt;&#xA;चरियाविधानसहितो, झानसमापत्तिवित्थारो॥&lt;br&gt;&#xA;सब्बा च अभिञ्ञायो, पञ्ञासङ्कलननिच्छयो चेव।&lt;br&gt;&#xA;खन्धधातायतनिन्द्रियानि, अरियानि चेव चत्तारि॥&lt;br&gt;&#xA;सच्चानि पच्चयाकारदेसना, सुपरिसुद्धनिपुणनया।&lt;br&gt;&#xA;अविमुत्ततन्तिमग्गा, विपस्सना भावना चेव॥&lt;br&gt;&#xA;इति पन सब्बं यस्मा, विसुद्धिमग्गे मया सुपरिसुद्धम्।&lt;br&gt;&#xA;वुत्तं तस्मा भिय्यो, न तं इध विचारयिस्सामि॥&lt;br&gt;&#xA;‘‘मज्झे विसुद्धिमग्गो, एस चतुन्नम्पि आगमानञ्हि।&lt;br&gt;&#xA;ठत्वा पकासयिस्सति, तत्थ यथा भासितं अत्थं’’॥&lt;br&gt;&#xA;इच्चेव कतो तस्मा, तम्पि गहेत्वान सद्धिमेताय।&lt;br&gt;&#xA;अट्ठकथाय विजानथ, दीघागमनिस्सितं अत्थन्ति॥&lt;br&gt;&#xA;निदानकथा&lt;br&gt;&#xA;तत्थ दीघागमो नाम सीलक्खन्धवग्गो, महावग्गो, पाथिकवग्गोति वग्गतो तिवग्गो होति; सुत्ततो चतुत्तिंससुत्तसङ्गहो। तस्स वग्गेसु सीलक्खन्धवग्गो आदि, सुत्तेसु ब्रह्मजालम्। ब्रह्मजालस्सापि ‘‘एवं मे सुत’’न्तिआदिकं आयस्मता आनन्देन पठममहासङ्गीतिकाले वुत्तं निदानमादि।&lt;/p&gt;</description>
    </item>
    <item>
      <title>०१. ब्रह्मजालसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/01_brahmajAlasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/01_brahmajAlasuttavaNNanA/</guid>
      <description>&lt;p&gt;१. ब्रह्मजालसुत्तवण्णना&lt;/p&gt;&#xA;&lt;h2 id=&#34;परबबजककथवणणन&#34;&gt;परिब्बाजककथावण्णना&lt;/h2&gt;&#xA;&lt;p&gt;इमिस्सा पठममहासङ्गीतिया वत्तमानाय विनयसङ्गहावसाने सुत्तन्तपिटके आदिनिकायस्स आदिसुत्तं ब्रह्मजालं पुच्छन्तेन आयस्मता महाकस्सपेन – ‘‘ब्रह्मजालं, आवुसो आनन्द, कत्थ भासित’’न्ति, एवमादिवुत्तवचनपरियोसाने यत्थ च भासितं, यञ्चारब्भ भासितं, तं सब्बं पकासेन्तो आयस्मा आनन्दो एवं मे सुतन्तिआदिमाह। तेन वुत्तं ‘‘ब्रह्मजालस्सापि एवं मे सुतन्तिआदिकं आयस्मता आनन्देन पठममहासङ्गीतिकाले वुत्तं निदानमादी’’ति।&lt;br&gt;&#xA;१. तत्थ एवन्ति निपातपदम्। मेतिआदीनि नामपदानि। पटिपन्नो होतीति एत्थ पटीति उपसग्गपदं, होतीति आख्यातपदन्ति। इमिना ताव नयेन पदविभागो वेदितब्बो।&lt;br&gt;&#xA;अत्थतो पन एवं-सद्दो ताव उपमूपदेससम्पहंसनगरहणवचनसम्पटिग्गहाकारनिदस्सनावधारणादिअनेकत्थप्पभेदो। तथाहेस – ‘‘एवं जातेन मच्चेन, कत्तब्बं कुसलं बहु’’न्ति (ध॰ प॰ ५३) एवमादीसु उपमायं आगतो। ‘‘एवं ते अभिक्कमितब्बं, एवं ते पटिक्कमितब्ब’’न्तिआदीसु (अ॰ नि॰ ४.१२२) उपदेसे। ‘‘एवमेतं भगवा, एवमेतं सुगता’’तिआदीसु (अ॰ नि॰ ३.६६) सम्पहंसने। ‘‘एवमेवं पनायं वसली यस्मिं वा तस्मिं वा तस्स मुण्डकस्स समणकस्स वण्णं भासती’’तिआदीसु (सं॰ नि॰ १.१८७) गरहणे। ‘‘एवं, भन्तेति खो ते भिक्खू भगवतो पच्चस्सोसु’’न्तिआदीसु (म॰ नि॰ १.१) वचनसम्पटिग्गहे। ‘‘एवं ब्या खो अहं, भन्ते, भगवता धम्मं देसितं आजानामी’’तिआदीसु (म॰ नि॰ १.३९८) आकारे। ‘‘एहि त्वं, माणवक, येन समणो आनन्दो तेनुपसङ्कम, उपसङ्कमित्वा मम वचनेन समणं आनन्दं अप्पाबाधं अप्पातङ्कं लहुट्ठानं बलं फासुविहारं पुच्छ। ‘‘सुभो माणवो तोदेय्यपुत्तो भवन्तं आनन्दं अप्पाबाधं अप्पातङ्कं लहुट्ठानं बलं फासुविहारं पुच्छती’’ति। ‘‘एवञ्च वदेहि, साधु किर भवं आनन्दो येन सुभस्स माणवस्स तोदेय्यपुत्तस्स निवेसनं, तेनुपसङ्कमतु अनुकम्पं उपादाया’’तिआदीसु (दी॰ नि॰ १.४४५) निदस्सने। ‘‘तं किं मञ्ञथ, कालामा, इमे धम्मा कुसला वा अकुसला वाति? अकुसला, भन्ते। सावज्जा वा अनवज्जा वाति? सावज्जा, भन्ते। विञ्ञुगरहिता वा विञ्ञुप्पसत्था वाति? विञ्ञुगरहिता, भन्ते। समत्ता समादिन्ना अहिताय दुक्खाय संवत्तन्ति नो वा, कथं वो एत्थ होतीति? समत्ता, भन्ते, समादिन्ना अहिताय दुक्खाय संवत्तन्ति, एवं नो एत्थ होती’’तिआदीसु (अ॰ नि॰ ३.६६) अवधारणे। स्वायमिध आकारनिदस्सनावधारणेसु दट्ठब्बो।&lt;br&gt;&#xA;तत्थ आकारत्थेन एवं-सद्देन एतमत्थं दीपेति, नानानयनिपुणमनेकज्झासयसमुट्ठानं, अत्थब्यञ्जनसम्पन्नं, विविधपाटिहारियं, धम्मत्थदेसनापटिवेधगम्भीरं, सब्बसत्तानं सकसकभासानुरूपतो सोतपथमागच्छन्तं तस्स भगवतो वचनं सब्बप्पकारेन को समत्थो विञ्ञातुं, सब्बथामेन पन सोतुकामतं जनेत्वापि ‘एवं मे सुतं’ मयापि एकेनाकारेन सुतन्ति।&lt;br&gt;&#xA;निदस्सनत्थेन – ‘‘नाहं सयम्भू, न मया इदं सच्छिकत’’न्ति अत्तानं परिमोचेन्तो – ‘एवं मे सुतं’, ‘मयापि एवं सुत’न्ति इदानि वत्तब्बं सकलं सुत्तं निदस्सेति।&lt;br&gt;&#xA;अवधारणत्थेन – ‘‘एतदग्गं, भिक्खवे, मम सावकानं भिक्खूनं बहुस्सुतानं यदिदं आनन्दो, गतिमन्तानं, सतिमन्तानं, धितिमन्तानं, उपट्ठाकानं यदिदं आनन्दो’’ति (अ॰ नि॰ १.२२३)। एवं भगवता – ‘‘आयस्मा आनन्दो अत्थकुसलो, धम्मकुसलो, ब्यञ्जनकुसलो, निरुत्तिकुसलो, पुब्बापरकुसलो’’ति (अ॰ नि॰ ५.१६९)। एवं धम्मसेनापतिना च पसत्थभावानुरूपं अत्तनो धारणबलं दस्सेन्तो सत्तानं सोतुकामतं जनेति – ‘एवं मे सुतं’, तञ्च खो अत्थतो वा ब्यञ्जनतो वा अनूनमनधिकं, एवमेव न अञ्ञथा दट्ठब्ब’’न्ति।&lt;br&gt;&#xA;मे-सद्दो तीसु अत्थेसु दिस्सति। तथा हिस्स – ‘‘गाथाभिगीतं मे अभोजनेय्य’’न्तिआदीसु (सु॰ नि॰ ८१) मयाति अत्थो। ‘‘साधु मे, भन्ते, भगवा सङ्खित्तेन धम्मं देसेतू’’तिआदीसु (सं॰ नि॰ ४.८८) मय्हन्ति अत्थो। ‘‘धम्मदायादा मे, भिक्खवे , भवथा’’तिआदीसु (म॰ नि॰ १.२९) ममाति अत्थो। इध पन मया सुतन्ति च, मम सुतन्ति च अत्थद्वये युज्जति।&lt;br&gt;&#xA;सुतन्ति अयं सुत-सद्दो सउपसग्गो च अनुपसग्गो च – गमनविस्सुतकिलिन्न-उपचितानुयोग-सोतविञ्ञेय्य-सोतद्वारानुसार-विञ्ञातादिअनेकत्थप्पभेदो, तथा हिस्स ‘‘सेनाय पसुतो’’तिआदीसु गच्छन्तोति अत्थो। ‘‘सुतधम्मस्स पस्सतो’’तिआदीसु (उदा॰ ११) विस्सुतधम्मस्साति अत्थो। ‘‘अवस्सुता अवस्सुतस्सा’’तिआदीसु (पाचि॰ ६५७) किलिन्नाकिलिन्नस्साति अत्थो। ‘‘तुम्हेहि पुञ्ञं पसुतं अनप्पक’’न्तिआदीसु (खु॰ पा॰ ७.१२) उपचितन्ति अत्थो। ‘‘ये झानपसुता धीरा’’तिआदीसु (ध॰ प॰ १८१) झानानुयुत्ताति अत्थो। ‘दिट्ठं सुतं मुत’न्तिआदीसु (म॰ नि॰ १.२४१) सोतविञ्ञेय्यन्ति अत्थो। ‘‘सुतधरो सुतसन्निचयो’’तिआदीसु (म॰ नि॰ १.३३९) सोतद्वारानुसारविञ्ञातधरोति अत्थो। इध पनस्स सोतद्वारानुसारेन उपधारितन्ति वा उपधारणन्ति वाति अत्थो। ‘मे’ सद्दस्स हि ‘मया’ति अत्थे सति ‘एवं मया सुतं’ सोतद्वारानुसारेन उपधारितन्ति युज्जति। ‘ममा’ति अत्थे सति एवं मम सुतं सोतद्वारानुसारेन उपधारणन्ति युज्जति।&lt;br&gt;&#xA;एवमेतेसु तीसु पदेसु एवन्ति सोतविञ्ञाणादिविञ्ञाणकिच्चनिदस्सनम्। मेति वुत्तविञ्ञाणसमङ्गिपुग्गलनिदस्सनम्। सुतन्ति अस्सवनभावपटिक्खेपतो अनूनाधिकाविपरीतग्गहणनिदस्सनम्। तथा एवन्ति तस्सा सोतद्वारानुसारेन पवत्ताय विञ्ञाणवीथिया नानप्पकारेन आरम्मणे पवत्तिभावप्पकासनम्। मेति अत्तप्पकासनम्। सुतन्ति धम्मप्पकासनम्। अयञ्हेत्थ सङ्खेपो – ‘‘नानप्पकारेन आरम्मणे पवत्ताय विञ्ञाणवीथिया मया न अञ्ञं कतं, इदं पन कतं, अयं धम्मो सुतो’’ति।&lt;br&gt;&#xA;तथा एवन्ति निद्दिसितब्बधम्मप्पकासनम्। मेति पुग्गलप्पकासनम्। सुतन्ति पुग्गलकिच्चप्पकासनम्। इदं वुत्तं होति। ‘‘यं सुत्तं निद्दिसिस्सामि, तं मया एवं सुत’’न्ति।&lt;br&gt;&#xA;तथा एवन्ति यस्स चित्तसन्तानस्स नानाकारप्पवत्तिया नानत्थब्यञ्जनग्गहणं होति, तस्स नानाकारनिद्देसो। एवन्ति हि अयमाकारपञ्ञत्ति। मेति कत्तुनिद्देसो। सुतन्ति विसयनिद्देसो। एत्तावता नानाकारप्पवत्तेन चित्तसन्तानेन तं समङ्गिनो कत्तु विसयग्गहणसन्निट्ठानं कतं होति।&lt;br&gt;&#xA;अथवा एवन्ति पुग्गलकिच्चनिद्देसो। सुतन्ति विञ्ञाणकिच्चनिद्देसो। मेति उभयकिच्चयुत्तपुग्गलनिद्देसो। अयं पनेत्थ सङ्खेपो, ‘‘मया सवनकिच्चविञ्ञाणसमङ्गिना पुग्गलेन विञ्ञाणवसेन लद्धसवनकिच्चवोहारेन सुत’’न्ति।&lt;br&gt;&#xA;तत्थ एवन्ति च मेति च सच्चिकट्ठपरमत्थवसेन अविज्जमानपञ्ञत्ति। किञ्हेत्थ तं परमत्थतो अत्थि, यं एवन्ति वा मेति वा निद्देसं लभेथ? सुतन्ति विज्जमानपञ्ञत्ति। यञ्हि तं एत्थ सोतेन उपलद्धं, तं परमत्थतो विज्जमानन्ति। तथा ‘एव’न्ति च, मेति च, तं तं उपादाय वत्तब्बतो उपादापञ्ञत्ति। ‘सुत’न्ति दिट्ठादीनि उपनिधाय वत्तब्बतो उपनिधापञ्ञत्ति। एत्थ च एवन्ति वचनेन असम्मोहं दीपेति। न हि सम्मूळ्हो नानप्पकारपटिवेधसमत्थो होति। ‘सुत’न्ति वचनेन सुतस्स असम्मोसं दीपेति। यस्स हि सुतं सम्मुट्ठं होति, न सो कालन्तरेन मया सुतन्ति पटिजानाति। इच्चस्स असम्मोहेन पञ्ञासिद्धि, असम्मोसेन पन सतिसिद्धि। तत्थ पञ्ञापुब्बङ्गमाय सतिया ब्यञ्जनावधारणसमत्थता, सतिपुब्बङ्गमाय पञ्ञाय अत्थपटिवेधसमत्थता। तदुभयसमत्थतायोगेन अत्थब्यञ्जनसम्पन्नस्स धम्मकोसस्स अनुपालनसमत्थतो धम्मभण्डागारिकत्तसिद्धि।&lt;br&gt;&#xA;अपरो नयो, एवन्ति वचनेन योनिसो मनसिकारं दीपेति। अयोनिसो मनसिकरोतो हि नानप्पकारपटिवेधाभावतो। सुतन्ति वचनेन अविक्खेपं दीपेति, विक्खित्तचित्तस्स सवनाभावतो। तथा हि विक्खित्तचित्तो पुग्गलो सब्बसम्पत्तिया वुच्चमानोपि ‘‘न मया सुतं, पुन भणथा’’ति भणति। योनिसो मनसिकारेन चेत्थ अत्तसम्मापणिधिं पुब्बे च कतपुञ्ञतं साधेति, सम्मा अप्पणिहितत्तस्स पुब्बे अकतपुञ्ञस्स वा तदभावतो। अविक्खेपेन सद्धम्मस्सवनं सप्पुरिसूपनिस्सयञ्च साधेति। न हि विक्खित्तचित्तो सोतुं सक्कोति, न च सप्पुरिसे अनुपस्सयमानस्स सवनं अत्थीति।&lt;br&gt;&#xA;अपरो नयो, यस्मा एवन्ति यस्स चित्तसन्तानस्स नानाकारप्पवत्तिया नानत्थब्यञ्जनग्गहणं होति, तस्स नानाकारनिद्देसोति वुत्तं, सो च एवं भद्दको आकारो न सम्माअप्पणिहितत्तनो पुब्बे अकतपुञ्ञस्स वा होति, तस्मा एवन्ति इमिना भद्दकेनाकारेन पच्छिमचक्कद्वयसम्पत्तिमत्तनो दीपेति। सुतन्ति सवनयोगेन पुरिमचक्कद्वयसम्पत्तिम्। न हि अप्पतिरूपदेसे वसतो सप्पुरिसूपनिस्सयविरहितस्स वा सवनं अत्थि। इच्चस्स पच्छिमचक्कद्वयसिद्धिया आसयसुद्धिसिद्धा होति, पुरिमचक्कद्वयसिद्धिया पयोगसुद्धि, ताय च आसयसुद्धिया अधिगमब्यत्तिसिद्धि, पयोगसुद्धिया आगमब्यत्तिसिद्धि। इति पयोगासयसुद्धस्स आगमाधिगमसम्पन्नस्स वचनं अरुणुग्गं विय सूरियस्स उदयतो योनिसो मनसिकारो विय च कुसलकम्मस्स अरहति भगवतो वचनस्स पुब्बङ्गमं भवितुन्ति ठाने निदानं ठपेन्तो – ‘‘एवं मे सुत’’न्तिआदिमाह।&lt;br&gt;&#xA;अपरो नयो, ‘एव’न्ति इमिना नानप्पकारपटिवेधदीपकेन वचनेन अत्तनो अत्थपटिभानपटिसम्भिदासम्पत्तिसब्भावं दीपेति। ‘सुत’न्ति इमिना सोतब्बप्पभेदपटिवेधदीपकेन धम्मनिरुत्तिपटिसम्भिदासम्पत्तिसब्भावम्। ‘एव’न्ति च इदं योनिसो मनसिकारदीपकं वचनं भासमानो – ‘‘एते मया धम्मा मनसानुपेक्खिता, दिट्ठिया सुप्पटिविद्धा’’ति दीपेति। ‘सुत’न्ति इदं सवनयोगदीपकं वचनं भासमानो – ‘‘बहू मया धम्मा सुता धाता वचसा परिचिता’’ति दीपेति। तदुभयेनापि अत्थब्यञ्जनपारिपूरिं दीपेन्तो सवने आदरं जनेति। अत्थब्यञ्जनपरिपुण्णञ्हि धम्मं आदरेन अस्सुणन्तो महता हिता परिबाहिरो होतीति, तस्मा आदरं जनेत्वा सक्कच्चं अयं धम्मो सोतब्बोति।&lt;br&gt;&#xA;‘‘एवं मे सुत’’न्ति इमिना पन सकलेन वचनेन आयस्मा आनन्दो तथागतप्पवेदितं धम्मं अत्तनो अदहन्तो असप्पुरिसभूमिं अतिक्कमति। सावकत्तं पटिजानन्तो सप्पुरिसभूमिं ओक्कमति। तथा असद्धम्मा चित्तं वुट्ठापेति, सद्धम्मे चित्तं पतिट्ठापेति। ‘‘केवलं सुतमेवेतं मया, तस्सेव भगवतो वचन’’न्ति दीपेन्तो अत्तानं परिमोचेति, सत्थारं अपदिसति, जिनवचनं अप्पेति, धम्मनेत्तिं पतिट्ठापेति।&lt;br&gt;&#xA;अपिच ‘‘एवं मे सुत’’न्ति अत्तना उप्पादितभावं अप्पटिजानन्तो पुरिमवचनं विवरन्तो – ‘‘सम्मुखा पटिग्गहितमिदं मया तस्स भगवतो चतुवेसारज्जविसारदस्स दसबलधरस्स आसभट्ठानट्ठायिनो सीहनादनादिनो सब्बसत्तुत्तमस्स धम्मिस्सरस्स धम्मराजस्स धम्माधिपतिनो धम्मदीपस्स धम्मसरणस्स सद्धम्मवरचक्कवत्तिनो सम्मासम्बुद्धस्स वचनं, न एत्थ अत्थे वा धम्मे वा पदे वा ब्यञ्जने वा कङ्खा वा विमति वा कातब्बा’’ति सब्बेसं देवमनुस्सानं इमस्मिं धम्मे अस्सद्धियं विनासेति, सद्धासम्पदं उप्पादेति। तेनेतं वुच्चति –&lt;br&gt;&#xA;‘‘विनासयति अस्सद्धं, सद्धं वड्ढेति सासने।&lt;br&gt;&#xA;एवं मे सुतमिच्चेवं, वदं गोतमसावको’’ति॥&lt;br&gt;&#xA;एकन्ति गणनपरिच्छेदनिद्देसो। समयन्ति परिच्छिन्ननिद्देसो। एकं समयन्ति अनियमितपरिदीपनम्। तत्थ समयसद्दो –&lt;br&gt;&#xA;‘‘समवाये खणे काले, समूहे हेतुदिट्ठिसु।&lt;br&gt;&#xA;पटिलाभे पहाने च, पटिवेधे च दिस्सति’’॥&lt;br&gt;&#xA;तथा हिस्स – ‘‘अप्पेवनाम स्वेपि उपसङ्कमेय्याम कालञ्च समयञ्च उपादाया’’ति एवमादीसु (दी॰ नि॰ १.४४७) समवायो अत्थो। ‘‘एकोव खो भिक्खवे, खणो च समयो च ब्रह्मचरियवासाया’’तिआदीसु (अ॰ नि॰ ८.२९) खणो। ‘‘उण्हसमयो परिळाहसमयो’’तिआदीसु (पाचि॰ ३५८) कालो। ‘‘महासमयो पवनस्मि’’न्तिआदीसु (दी॰ नि॰ २.३३२) समूहो। ‘‘समयोपि खो ते, भद्दालि, अप्पटिविद्धो अहोसि, भगवा खो सावत्थियं विहरति, भगवापि मं जानिस्सति, भद्दालि नाम भिक्खु सत्थुसासने सिक्खाय अपरिपूरकारी’ति। अयम्पि खो, ते भद्दालि, समयो अप्पटिविद्धो अहोसी’’तिआदीसु (म॰ नि॰ २.१३५) हेतु। ‘‘तेन खो पन समयेन उग्गहमानो परिब्बाजको समणमुण्डिकापुत्तो समयप्पवादके तिन्दुकाचीरे एकसालके मल्लिकाय आरामे पटिवसती’’तिआदीसु (म॰ नि॰ २.२६०) दिट्ठि।&lt;br&gt;&#xA;‘‘दिट्ठे धम्मे च यो अत्थो, यो चत्थो सम्परायिको।&lt;br&gt;&#xA;अत्थाभिसमया धीरो, पण्डितोति पवुच्चती’’ति॥ (सं॰ नि॰ १.१२८) –&lt;br&gt;&#xA;आदीसु पटिलाभो। ‘‘सम्मा मानाभिसमया अन्तमकासि दुक्खस्सा’’तिआदीसु (अ॰ नि॰ ७.९) पहानम्। ‘‘दुक्खस्स पीळनट्ठो सङ्खतट्ठो सन्तापट्ठो विपरिणामट्ठो अभिसमयट्ठो’’तिआदीसु (पटि॰ १०८) पटिवेधो। इध पनस्स कालो अत्थो। तेन संवच्छरउतुमासड्ढमासरत्तिदिवपुब्बण्हमज्झन्हिकसायन्हपठममज्झि-मपच्छिमयाममुहुत्तादीसु कालप्पभेदभूतेसु समयेसु एकं समयन्ति दीपेति।&lt;br&gt;&#xA;तत्थ किञ्चापि एतेसु संवच्छरादीसु समयेसु यं यं सुत्तं यस्मिं यस्मिं संवच्छरे उतुम्हि मासे पक्खे रत्तिभागे वा दिवसभागे वा वुत्तं, सब्बं तं थेरस्स सुविदितं सुववत्थापितं पञ्ञाय। यस्मा पन – ‘‘एवं मे सुतं’’ असुकसंवच्छरे असुकउतुम्हि असुकमासे असुकपक्खे असुकरत्तिभागे असुकदिवसभागे वाति एवं वुत्ते न सक्का सुखेन धारेतुं वा उद्दिसितुं वा उद्दिसापेतुं वा, बहु च वत्तब्बं होति, तस्मा एकेनेव पदेन तमत्थं समोधानेत्वा ‘‘एकं समय’’न्ति आह। ये वा इमे गब्भोक्कन्तिसमयो, जातिसमयो, संवेगसमयो, अभिनिक्खमनसमयो, दुक्करकारिकसमयो, मारविजयसमयो, अभिसम्बोधिसमयो दिट्ठधम्मसुखविहारसमयो, देसनासमयो, परिनिब्बानसमयोति, एवमादयो भगवतो देवमनुस्सेसु अतिविय पकासा अनेककालप्पभेदा एव समया। तेसु समयेसु देसनासमयसङ्खातं एकं समयन्ति दीपेति। यो चायं ञाणकरुणाकिच्चसमयेसु करुणाकिच्चसमयो, अत्तहितपरहितपटिपत्तिसमयेसु परहितपटिपत्तिसमयो, सन्निपतितानं करणीयद्वयसमयेसु धम्मिकथासमयो देसनापटिपत्तिसमयेसु देसनासमयो, तेसुपि समयेसु अञ्ञतरं समयं सन्धाय ‘‘एकं समय’’न्ति आह।&lt;br&gt;&#xA;कस्मा पनेत्थ यथा अभिधम्मे ‘‘यस्मिं समये कामावचर’’न्ति (ध॰ स॰ १) च, इतो अञ्ञेसु च सुत्तपदेसु – ‘‘यस्मिं समये, भिक्खवे, भिक्खु विविच्चेव कामेही’’ति च भुम्मवचननिद्देसो कतो, विनये च – ‘‘तेन समयेन बुद्धो भगवा’’ति करणवचनेन, तथा अकत्वा ‘‘एकं समय’’न्ति उपयोगवचननिद्देसो कतोति? तत्थ तथा इध च अञ्ञथा अत्थसम्भवतो। तत्थ हि अभिधम्मे इतो अञ्ञेसु सुत्तपदेसु च अधिकरणत्थो भावेन भावलक्खणत्थो च सम्भवति। अधिकरणञ्हि कालत्थो, समूहत्थो च समयो, तत्थ तत्थ वुत्तानं फस्सादिधम्मानं खणसमवायहेतुसङ्खातस्स च समयस्स भावेन तेसं भावो लक्खीयति, तस्मा तदत्थजोतनत्थं तत्थ भुम्मवचननिद्देसो कतो।&lt;br&gt;&#xA;विनये च हेतुअत्थो करणत्थो च सम्भवति। यो हि सो सिक्खापदपञ्ञत्तिसमयो सारिपुत्तादीहिपि दुब्बिञ्ञेय्यो, तेन समयेन हेतुभूतेन करणभूतेन च सिक्खापदानि पञ्ञापयन्तो सिक्खापदपञ्ञत्तिहेतुञ्च अपेक्खमानो भगवा तत्थ तत्थ विहासि, तस्मा तदत्थजोतनत्थं तत्थ करणवचनेन निद्देसो कतो।&lt;br&gt;&#xA;इध पन अञ्ञस्मिञ्च एवं जातिके अच्चन्तसंयोगत्थो सम्भवति। यञ्हि समयं भगवा इमं अञ्ञं वा सुत्तन्तं देसेसि, अच्चन्तमेव तं समयं करुणाविहारेन विहासि, तस्मा तदत्थजोतनत्थं इध उपयोगवचननिद्देसो कतोति।&lt;br&gt;&#xA;तेनेतं वुच्चति –&lt;br&gt;&#xA;‘‘तं तं अत्थमपेक्खित्वा, भुम्मेन करणेन च।&lt;br&gt;&#xA;अञ्ञत्र समयो वुत्तो, उपयोगेन सो इधा’’ति॥&lt;br&gt;&#xA;पोराणा पन वण्णयन्ति – ‘‘तस्मिं समये’’ति वा, ‘‘तेन समयेना’’ति वा, ‘‘एकं समय’’न्ति वा, अभिलापमत्तभेदो एस, सब्बत्थ भुम्ममेवत्थोति। तस्मा ‘‘एकं समय’’न्ति वुत्तेपि ‘‘एकस्मिं समये’’ति अत्थो वेदितब्बो।&lt;br&gt;&#xA;भगवाति गरु। गरुञ्हि लोके भगवाति वदन्ति। अयञ्च सब्बगुणविसिट्ठताय सब्बसत्तानं गरु, तस्मा भगवाति वेदितब्बो। पोराणेहिपि वुत्तं –&lt;br&gt;&#xA;‘‘भगवाति वचनं सेट्ठं, भगवाति वचनमुत्तमम्।&lt;br&gt;&#xA;गरु गारवयुत्तो सो, भगवा तेन वुच्चती’’ति॥&lt;br&gt;&#xA;अपि च –&lt;br&gt;&#xA;‘‘भाग्यवा भग्गवा युत्तो, भगेहि च विभत्तवा।&lt;br&gt;&#xA;भत्तवा वन्तगमनो, भवेसु भगवा ततो’’ति॥&lt;br&gt;&#xA;इमिस्सा गाथाय वसेनस्स पदस्स वित्थारअत्थो वेदितब्बो। सो च विसुद्धिमग्गे बुद्धानुस्सतिनिद्देसे वुत्तोयेव।&lt;br&gt;&#xA;एत्तावता चेत्थ एवं मे सुतन्ति वचनेन यथासुतं धम्मं दस्सेन्तो भगवतो धम्मकायं पच्चक्खं करोति। तेन ‘‘नयिदं अतिक्कन्तसत्थुकं पावचनं, अयं वो सत्था’’ति सत्थु अदस्सनेन उक्कण्ठितं जनं समस्सासेति।&lt;br&gt;&#xA;एकं समयं भगवाति वचनेन तस्मिं समये भगवतो अविज्जमानभावं दस्सेन्तो रूपकायपरिनिब्बानं साधेति। तेन ‘‘एवंविधस्स नाम अरियधम्मस्स देसको दसबलधरो वजिरसङ्घात समानकायो सोपि भगवा परिनिब्बुतो, केन अञ्ञेन जीविते आसा जनेतब्बा’’ति जीवितमदमत्तं जनं संवेजेति, सद्धम्मे चस्स उस्साहं जनेति।&lt;br&gt;&#xA;एवन्ति च भणन्तो देसनासम्पत्तिं निद्दिसति। मे सुतन्ति सावकसम्पत्तिम्। एकं समयन्ति कालसम्पत्तिम्। भगवाति देसकसम्पत्तिम्।&lt;br&gt;&#xA;अन्तरा च राजगहं अन्तरा च नाळन्दन्ति अन्तरा-सद्दो कारणखणचित्तवेमज्झविवरादीसु दिस्सति। ‘‘तदन्तरं को जानेय्य अञ्ञत्र तथागता’’ति (अ॰ नि॰ ६.४४) च, ‘‘जना सङ्गम्म मन्तेन्ति मञ्च तञ्च किमन्तर’’न्ति (सं॰ नि॰ १.२२८) च आदीसु हि कारणे अन्तरा-सद्दो। ‘‘अद्दस मं, भन्ते, अञ्ञतरा इत्थी विज्जन्तरिकाय भाजनं धोवन्ती’’तिआदीसु (म॰ नि॰ २.१४९) खणे। ‘‘यस्सन्तरतो न सन्ति कोपा’’तिआदीसु (उदा॰ २०) चित्ते। ‘‘अन्तरा वोसानमापादी’’तिआदीसु (चूळव॰ ३५०) वेमज्झे। ‘‘अपि चायं, भिक्खवे, तपोदा द्विन्नं महानिरयानं अन्तरिकाय आगच्छती’’तिआदीसु (पारा॰ २३१) विवरे। स्वायमिध विवरे वत्तति, तस्मा राजगहस्स च नाळन्दाय च विवरेति एवमेत्थत्थो वेदितब्बो। अन्तरा-सद्देन पन युत्तत्ता उपयोगवचनं कतम्। ईदिसेसु च ठानेसु अक्खरचिन्तका ‘‘अन्तरा गामञ्च नदिञ्च याती’’ति एवं एकमेव अन्तरासद्दं पयुज्जन्ति, सो दुतियपदेनपि योजेतब्बो होति, अयोजियमाने उपयोगवचनं न पापुणाति। इध पन योजेत्वायेव वुत्तोति।&lt;br&gt;&#xA;अद्धानमग्गप्पटिपन्नो होतीति अद्धानसङ्खातं मग्गं पटिपन्नो होति, ‘‘दीघमग्ग’’न्ति अत्थो। अद्धानगमनसमयस्स हि विभङ्गे ‘‘अड्ढयोजनं गच्छिस्सामीति भुञ्जितब्ब’’न्तिआदिवचनतो (पाचि॰ २१८) अड्ढयोजनम्पि अद्धानमग्गो होति। राजगहतो पन नाळन्दा योजनमेव।&lt;br&gt;&#xA;महता भिक्खुसङ्घेन सद्धिन्ति ‘महता’ति गुणमहत्तेनपि महता, सङ्ख्यामहत्तेनपि महता। सो हि भिक्खुसङ्घो गुणेहिपि महा अहोसि, अप्पिच्छतादिगुणसमन्नागतत्ता। सङ्ख्यायपि महा, पञ्चसतसङ्ख्यत्ता। भिक्खूनं सङ्घो ‘भिक्खुसङ्घो’, तेन भिक्खुसङ्घेन। दिट्ठिसीलसामञ्ञसङ्घातसङ्खातेन समणगणेनाति अत्थो। सद्धिन्ति एकतो।&lt;br&gt;&#xA;पञ्चमत्तेहि भिक्खुसतेहीति पञ्चमत्ता एतेसन्ति पञ्चमत्तानि। मत्ताति पमाणं वुच्चति, तस्मा यथा ‘‘भोजने मत्तञ्ञू’’ति वुत्ते ‘‘भोजने मत्तं जानाति, पमाणं जानाती’’ति अत्थो होति, एवमिधापि – ‘‘तेसं भिक्खुसतानं पञ्चमत्ता पञ्चपमाण’’न्ति एवमत्थो दट्ठब्बो। भिक्खूनं सतानि भिक्खुसतानि, तेहि पञ्चमत्तेहि भिक्खुसतेहि।&lt;br&gt;&#xA;सुप्पियोपि खो परिब्बाजकोति सुप्पियोति तस्स नामम्। पि-कारो मग्गप्पटिपन्नसभागताय पुग्गलसम्पिण्डनत्थो। खो-कारो पदसन्धिकरो, ब्यञ्जनसिलिट्ठतावसेन वुत्तो। परिब्बाजकोति सञ्जयस्स अन्तेवासी छन्नपरिब्बाजको। इदं वुत्तं होति – ‘‘यदा भगवा तं अद्धानमग्गं पटिपन्नो, तदा सुप्पियोपि परिब्बाजको पटिपन्नो अहोसी’’ति। अतीतकालत्थो हेत्थ होति-सद्दो।&lt;br&gt;&#xA;सद्धिं अन्तेवासिना ब्रह्मदत्तेन माणवेनाति – एत्थ अन्ते वसतीति अन्तेवासी। समीपचारो सन्तिकावचरो सिस्सोति अत्थो। ब्रह्मदत्तोति तस्स नामम्। माणवोति सत्तोपि चोरोपि तरुणोपि वुच्चति।&lt;br&gt;&#xA;‘‘चोदिता देवदूतेहि, ये पमज्जन्ति माणवा।&lt;br&gt;&#xA;ते दीघरत्तं सोचन्ति, हीनकायूपगा नरा’’ति॥ (म॰ नि॰ ३.२७१) –&lt;br&gt;&#xA;आदीसु हि सत्तो माणवोति वुत्तो। ‘‘माणवेहिपि समागच्छन्ति कतकम्मेहिपि अकतकम्मेहिपी’’तिआदीसु (म॰ नि॰ २.१४९) चोरो। ‘‘अम्बट्ठो माणवो, अङ्गको माणवो’’तिआदीसु (दी॰ नि॰ १.३१६) तरुणो ‘माणवो’ति वुत्तो। इधापि अयमेवत्थो। इदञ्हि वुत्तं होति – ब्रह्मदत्तेन नाम तरुणन्तेवासिना सद्धिन्ति।&lt;br&gt;&#xA;तत्राति तस्मिं अद्धानमग्गे, तेसु वा द्वीसु जनेसु। सुदन्ति निपातमत्तम्। अनेकपरियायेनाति परियाय-सद्दो ताव वारदेसनाकारणेसु वत्तति। ‘‘कस्स नु खो, आनन्द, अज्ज परियायो भिक्खुनियो ओवदितु’’न्तिआदीसु (म॰ नि॰ ३.३९८) हि वारे परियायसद्दो वत्तति। ‘‘मधुपिण्डिकपरियायोत्वेव नं धारेही’’तिआदीसु (म॰ नि॰ १.२०५) देसनायम्। ‘‘इमिनापि खो, ते राजञ्ञ, परियायेन एवं होतू’’तिआदीसु (दी॰ नि॰ २.४११) कारणे। स्वायमिधापि कारणे वत्तति, तस्मा अयमेत्थ अत्थो – ‘‘अनेकविधेन कारणेना’’ति, ‘‘बहूहि कारणेही’’ति वुत्तं होति।&lt;br&gt;&#xA;बुद्धस्स अवण्णं भासतीति अवण्णविरहितस्स अपरिमाणवण्णसमन्नागतस्सापि बुद्धस्स भगवतो – ‘‘यं लोके जातिवुड्ढेसु कत्तब्बं अभिवादनादिसामीचिकम्मं ‘सामग्गिरसो’ति वुच्चति, तं समणस्स गोतमस्स नत्थि तस्मा अरसरूपो समणो गोतमो, निब्भोगो, अकिरियवादो, उच्छेदवादो, जेगुच्छी, वेनयिको, तपस्सी, अपगब्भो। नत्थि समणस्स गोतमस्स उत्तरिमनुस्सधम्मो अलमरियञाणदस्सनविसेसो। तक्कपरियाहतं समणो गोतमो धम्मं देसेति, वीमंसानुचरितं, सयंपटिभानम्। समणो गोतमो न सब्बञ्ञू, न लोकविदू, न अनुत्तरो, न अग्गपुग्गलो’’ति। एवं तं तं अकारणमेव कारणन्ति वत्वा तथा तथा अवण्णं दोसं निन्दं भासति।&lt;br&gt;&#xA;यथा च बुद्धस्स, एवं धम्मस्सापि तं तं अकारणमेव कारणतो वत्वा – ‘‘समणस्स गोतमस्स धम्मो दुरक्खातो, दुप्पटिवेदितो, अनिय्यानिको, अनुपसमसंवत्तनिको’’ति तथा तथा अवण्णं भासति।&lt;br&gt;&#xA;यथा च धम्मस्स, एवं सङ्घस्सापि यं वा तं वा अकारणमेव कारणतो वत्वा – ‘‘मिच्छापटिपन्नो समणस्स गोतमस्स सावकसङ्घो, कुटिलपटिपन्नो, पच्चनीकपटिपदं अननुलोमपटिपदं अधम्मानुलोमपटिपदं पटिपन्नो’’ति तथा तथा अवण्णं भासति।&lt;br&gt;&#xA;अन्तेवासी पनस्स – ‘‘अम्हाकं आचरियो अपरामसितब्बं परामसति, अनक्कमितब्बं अक्कमति, स्वायं अग्गिं गिलन्तो विय, हत्थेन असिधारं परामसन्तो विय, मुट्ठिना सिनेरुं पदालेतुकामो विय, ककचदन्तपन्तियं कीळमानो विय, पभिन्नमदं चण्डहत्थिं हत्थेन गण्हन्तो विय च वण्णारहस्सेव रतनत्तयस्स अवण्णं भासमानो अनयब्यसनं पापुणिस्सति। आचरिये खो पन गूथं वा अग्गिं वा कण्टकं वा कण्हसप्पं वा अक्कमन्ते, सूलं वा अभिरूहन्ते, हलाहलं वा विसं खादन्ते, खारोदकं वा पक्खलन्ते, नरकपपातं वा पपतन्ते, न अन्तेवासिना तं सब्बमनुकातब्बं होति। कम्मस्सका हि सत्ता अत्तनो कम्मानुरूपमेव गतिं गच्छन्ति। नेव पिता पुत्तस्स कम्मेन गच्छति, न पुत्तो पितु कम्मेन, न माता पुत्तस्स, न पुत्तो मातुया, न भाता भगिनिया, न भगिनी भातु, न आचरियो अन्तेवासिनो, न अन्तेवासी आचरियस्स कम्मेन गच्छति। मय्हञ्च आचरियो तिण्णं रतनानं अवण्णं भासति, महासावज्जो खो पनारियूपवादोति। एवं योनिसो उम्मुज्जित्वा आचरियवादं मद्दमानो सम्माकारणमेव कारणतो अपदिसन्तो अनेकपरियायेन तिण्णं रतनानं वण्णं भासितुमारद्धो, यथा तं पण्डितजातिको कुलपुत्तो’’। तेन वुत्तं – ‘‘सुप्पियस्स पन परिब्बाजकस्स अन्तेवासी ब्रह्मदत्तो माणवो अनेकपरियायेन बुद्धस्स वण्णं भासति, धम्मस्स वण्णं भासति, सङ्घस्स वण्णं भासती’’ति।&lt;br&gt;&#xA;तत्थ वण्णन्ति वण्ण-सद्दो सण्ठान-जाति-रूपायतन-कारण-पमाण-गुण-पसंसादीसु दिस्सति । तत्थ ‘‘महन्तं सप्पराजवण्णं अभिनिम्मिनित्वा’’तिआदीसु (सं॰ नि॰ १.१४२) सण्ठानं वुच्चति। ‘‘ब्राह्मणोव सेट्ठो वण्णो, हीनो अञ्ञो वण्णो’’तिआदीसु (म॰ नि॰ २.४०२) जाति। ‘‘परमाय वण्णपोक्खरताय समन्नागतो’’तिआदीसु (दी॰ नि॰ १.३०३) रूपायतनम्।&lt;br&gt;&#xA;‘‘न हरामि न भञ्जामि, आरा सिङ्घामि वारिजम्।&lt;br&gt;&#xA;अथ केन नु वण्णेन, गन्धत्थेनोति वुच्चती’’ति॥ (सं॰ नि॰ १.२३४) –&lt;br&gt;&#xA;आदीसु कारणम्। ‘‘तयो पत्तस्स वण्णा’’तिआदीसु (पारा॰ ६०२) पमाणम्। ‘‘कदा सञ्ञूळ्हा पन, ते गहपति, इमे समणस्स गोतमस्स वण्णा’’तिआदीसु (म॰ नि॰ २.७७) गुणो। ‘‘वण्णारहस्स वण्णं भासती’’तिआदीसु (अ॰ नि॰ २.१३५) पसंसा। इध गुणोपि पसंसापि। अयं किर तं तं भूतमेव कारणं अपदिसन्तो अनेकपरियायेन रतनत्तयस्स गुणूपसञ्हितं पसंसं अभासि। तत्थ – ‘‘इतिपि सो भगवा अरहं सम्मासम्बुद्धो’’तिआदिना (पारा॰ १) नयेन, ‘‘ये भिक्खवे, बुद्धे पसन्ना अग्गे ते पसन्ना’’तिआदिना ‘‘एकपुग्गलो, भिक्खवे, लोके उप्पज्जमानो उप्पज्जति…पे॰… असमो असमसमो’’तिआदिना (अ॰ नि॰ १.१७४) च नयेन बुद्धस्स वण्णो वेदितब्बो। ‘‘स्वाक्खातो भगवता धम्मो’’ति (दी॰ नि॰ २.१५९) च ‘‘आलयसमुग्घातो वट्टुपच्छेदो’’ति (इति॰ ९०, अ॰ नि॰ ४.३४) च, ‘‘ये भिक्खवे, अरिये अट्ठङ्गिके मग्गे पसन्ना, अग्गे ते पसन्ना’’ति च एवमादीहि नयेहि धम्मस्स वण्णो वेदितब्बो। ‘‘सुप्पटिपन्नो भगवतो सावकसङ्घो’’ति (दी॰ नि॰ २.१५९) च, ‘‘ये, भिक्खवे, सङ्घे पसन्ना, अग्गे ते पसन्ना’’ति (अ॰ नि॰ ४.३४) च एवमादीहि पन नयेहि सङ्घस्स वण्णो वेदितब्बो। पहोन्तेन पन धम्मकथिकेन पञ्चनिकाये नवङ्गं सत्थुसासनं चतुरासीतिधम्मक्खन्धसहस्सानि ओगाहित्वा बुद्धादीनं वण्णो पकासेतब्बो। इमस्मिञ्हि ठाने बुद्धादीनं गुणे पकासेन्तो अतित्थेन पक्खन्दो धम्मकथिकोति न सक्का वत्तुम्। ईदिसेसु हि ठानेसु धम्मकथिकस्स थामो वेदितब्बो। ब्रह्मदत्तो पन माणवो अनुस्सवादिमत्तसम्बन्धितेन अत्तनो थामेन रतनत्तयस्स वण्णं भासति।&lt;br&gt;&#xA;इतिह ते उभो आचरियन्तेवासीति एवं ते द्वे आचरियन्तेवासिका। अञ्ञमञ्ञस्साति अञ्ञो अञ्ञस्स। उजुविपच्चनीकवादाति ईसकम्पि अपरिहरित्वा उजुमेव विविधपच्चनीकवादा, अनेकवारं विरुद्धवादा एव हुत्वाति अत्थो। आचरियेन हि रतनत्तयस्स अवण्णे भासिते अन्तेवासी वण्णं भासति, पुन इतरो अवण्णं, इतरो वण्णन्ति एवं आचरियो सारफलके विसरुक्खआणिं आकोटयमानो विय पुनप्पुनं रतनत्तयस्स अवण्णं भासति। अन्तेवासी पन सुवण्णरजतमणिमयाय आणिया तं आणिं पटिबाहयमानो विय पुनप्पुनं रतनत्तयस्स वण्णं भासति। तेन वुत्तं – ‘‘उजुविपच्चनीकवादा’’ति।&lt;br&gt;&#xA;भगवन्तं पिट्ठितो पिट्ठितो अनुबन्धा होन्ति भिक्खुसङ्घञ्चाति भगवन्तञ्च भिक्खुसङ्घञ्च पच्छतो पच्छतो दस्सनं अविजहन्ता इरियापथानुबन्धनेन अनुबन्धा होन्ति, सीसानुलोकिनो हुत्वा अनुगता होन्तीति अत्थो।&lt;br&gt;&#xA;कस्मा पन भगवा तं अद्धानं पटिपन्नो? कस्मा च सुप्पियो अनुबन्धो? कस्मा च सो रतनत्तयस्स अवण्णं भासतीति? भगवा ताव तस्मिं काले राजगहपरिवत्तकेसु अट्ठारससु महाविहारेसु अञ्ञतरस्मिं वसित्वा पातोव सरीरप्पटिजग्गनं कत्वा भिक्खाचारवेलायं भिक्खुसङ्घपरिवुतो राजगहे पिण्डाय चरति। सो तं दिवसं भिक्खुसङ्घस्स सुलभपिण्डपातं कत्वा पच्छाभत्तं पिण्डपातपटिक्कन्तो भिक्खुसङ्घं पत्तचीवरं गाहापेत्वा – ‘‘नाळन्दं गमिस्सामी’’ति, राजगहतो निक्खमित्वा तं अद्धानं पटिपन्नो। सुप्पियोपि खो तस्मिं काले राजगहपरिवत्तके अञ्ञतरस्मिं परिब्बाजकारामे वसित्वा परिब्बाजकपरिवुतो राजगहे भिक्खाय चरति। सोपि तं दिवसं परिब्बाजकपरिसाय सुलभभिक्खं कत्वा भुत्तपातरासो परिब्बाजके परिब्बाजकपरिक्खारं गाहापेत्वा – नाळन्दं गमिस्सामिच्चेव भगवतो तं मग्गं पटिपन्नभावं अजानन्तोव अनुबन्धो। सचे पन जानेय्य नानुबन्धेय्य। सो अजानित्वाव गच्छन्तो गीवं उक्खिपित्वा ओलोकयमानो भगवन्तं अद्दस बुद्धसिरिया सोभमानं रत्तकम्बलपरिक्खित्तमिव जङ्गमकनकगिरिसिखरम्।&lt;br&gt;&#xA;तस्मिं किर समये दसबलस्स सरीरतो निक्खमित्वा छब्बण्णरस्मियो समन्ता असीतिहत्थप्पमाणे पदेसे आधावन्ति विधावन्ति रतनावेळरतनदामरतनचुण्णविप्पकिण्णं विय, पसारितरतनचित्तकञ्चनपटमिव, रत्तसुवण्णरसनिसिञ्चमानमिव, उक्कासतनिपातसमाकुलमिव, निरन्तरविप्पकिण्णकणिकारपुप्फमिव वायुवेगक्खित्तचीनपिट्ठचुण्णमिव, इन्दधनुविज्जुलतातारागणप्पभाविसरविप्फुरितविच्छरितमिव च तं वनन्तरं होति।&lt;br&gt;&#xA;असीति अनुब्यञ्जनानुरञ्जितञ्च पन भगवतो सरीरं विकसितकमलुप्पलमिव, सरं सब्बपालिफुल्लमिव पारिच्छत्तकं, तारामरीचिविकसितमिव, गगनतलं सिरिया अवहसन्तमिव, ब्यामप्पभापरिक्खेपविलासिनी चस्स द्वत्तिंसवरलक्खणमाला गन्थेत्वा ठपितद्वत्तिंसचन्दमालाय द्वत्तिंससूरियमालाय पटिपाटिया ठपितद्वत्तिंसचक्कवत्तिद्वत्तिंससक्कदेवराजद्वत्तिंसमहाब्रह्मानं सिरिं सिरिया अभिभवन्तिमिव। तञ्च पन भगवन्तं परिवारेत्वा ठिता भिक्खू सब्बेव अप्पिच्छा सन्तुट्ठा पविवित्ता असंसट्ठा चोदका पापगरहिनो वत्तारो वचनक्खमा सीलसम्पन्ना समाधिपञ्ञाविमुत्तिविमुत्तिञ्ञाणदस्सनसम्पन्ना। तेसं मज्झे भगवा रत्तकम्बलपाकारपरिक्खित्तो विय कञ्चनथम्भो, रत्तपदुमसण्डमज्झगता विय सुवण्णनावा, पवाळवेदिकापरिक्खित्तो विय अग्गिक्खन्धो, तारागणपरिवारितो विय पुण्णचन्दो मिगपक्खीनम्पि चक्खूनि पीणयति, पगेव देवमनुस्सानम्। तस्मिञ्च पन दिवसे येभुय्येन असीतिमहाथेरा मेघवण्णं पंसुकूलं एकंसं करित्वा कत्तरदण्डं आदाय सुवम्मवम्मिता विय गन्धहत्थिनो विगतदोसा वन्तदोसा भिन्नकिलेसा विजटितजटा छिन्नबन्धना भगवन्तं परिवारयिंसु। सो सयं वीतरागो वीतरागेहि, सयं वीतदोसो वीतदोसेहि, सयं वीतमोहो वीतमोहेहि, सयं वीततण्हो वीततण्हेहि, सयं निक्किलेसो निक्किलेसेहि, सयं बुद्धो अनुबुद्धेहि परिवारितो; पत्तपरिवारितं विय केसरं, केसरपरिवारिता विय कण्णिका, अट्ठनागसहस्सपरिवारितो विय छद्दन्तो नागराजा, नवुतिहंससहस्सपरिवारितो विय धतरट्ठो हंसराजा, सेनङ्गपरिवारितो विय चक्कवत्तिराजा, देवगणपरिवारितो विय सक्को देवराजा, ब्रह्मगणपरिवारितो विय हारितो महाब्रह्मा, अपरिमितकालसञ्चितपुञ्ञबलनिब्बत्ताय अचिन्तेय्याय अनोपमाय बुद्धलीलाय चन्दो विय गगनतलं तं मग्गं पटिपन्नो होति।&lt;br&gt;&#xA;अथेवं भगवन्तं अनोपमाय बुद्धलीलाय गच्छन्तं भिक्खू च ओक्खित्तचक्खू सन्तिन्द्रिये सन्तमानसे उपरिनभे ठितं पुण्णचन्दं विय भगवन्तंयेव नमस्समाने दिस्वाव परिब्बाजको अत्तनो परिसं अवलोकेसि। सा होति काजदण्डके ओलम्बेत्वा गहितोलुग्गविलुग्गपिट्ठकतिदण्डमोरपिञ्छमत्तिकापत्तपसिब्बककुण्डिकादिअनेकपरिक्खारभारभरिता । ‘‘असुकस्स हत्था सोभणा, असुकस्स पादा’’ति एवमादिनिरत्थकवचना मुखरा विकिण्णवाचा अदस्सनीया अपासादिका। तस्स तं दिस्वा विप्पटिसारो उदपादि।&lt;br&gt;&#xA;इदानि तेन भगवतो वण्णो वत्तब्बो भवेय्य। यस्मा पनेस लाभसक्कारहानिया चेव पक्खहानिया च निच्चम्पि भगवन्तं उसूयति। अञ्ञतित्थियानञ्हि याव बुद्धो लोके नुप्पज्जति, तावदेव लाभसक्कारा निब्बत्तन्ति, बुद्धुप्पादतो पन पट्ठाय परिहीनलाभसक्कारा होन्ति , सूरियुग्गमने खज्जोपनका विय निस्सिरीकतं आपज्जन्ति। उपतिस्सकोलितानञ्च सञ्जयस्स सन्तिके पब्बजितकालेयेव परिब्बाजका महापरिसा अहेसुं, तेसु पन पक्कन्तेसु सापि तेसं परिसा भिन्ना। इति इमेहि द्वीहि कारणेहि अयं परिब्बाजको यस्मा निच्चम्पि भगवन्तं उसूयति, तस्मा तं उसूयविसुग्गारं उग्गिरन्तो रतनत्तयस्स अवण्णमेव भासतीति वेदितब्बो।&lt;br&gt;&#xA;२. अथ खो भगवा अम्बलट्ठिकायं राजागारके एकरत्तिवासं उपगच्छि सद्धिं भिक्खुसङ्घेनाति भगवा ताय बुद्धलीलाय गच्छमानो अनुपुब्बेन अम्बलट्ठिकाद्वारं पापुणित्वा सूरियं ओलोकेत्वा – ‘‘अकालो दानि गन्तुं, अत्थसमीपं गतो सूरियो’’ति अम्बलट्ठिकायं राजागारके एकरत्तिवासं उपगच्छि।&lt;br&gt;&#xA;तत्थ अम्बलट्ठिकाति रञ्ञो उय्यानम्। तस्स किर द्वारसमीपे तरुणअम्बरुक्खो अत्थि, तं ‘‘अम्बलट्ठिका’’ति वदन्ति। तस्स अविदूरे भवत्ता उय्यानम्पि अम्बलट्ठिका त्वेव सङ्ख्यं गतम्। तं छायूदकसम्पन्नं पाकारपरिक्खित्तं सुयोजितद्वारं मञ्जुसा विय सुगुत्तम्। तत्थ रञ्ञो कीळनत्थं पटिभानचित्तविचित्तं अगारं अकंसु। तं ‘‘राजागारक’’न्ति वुच्चति।&lt;br&gt;&#xA;सुप्पियोपि खोति सुप्पियोपि तस्मिं ठाने सूरियं ओलोकेत्वा – ‘‘अकालो दानि गन्तुं, बहू खुद्दकमहल्लका परिब्बाजका, बहुपरिस्सयो च अयं मग्गो चोरेहिपि वाळयक्खेहिपि वाळमिगेहिपि। अयं खो पन समणो गोतमो उय्यानं पविट्ठो, समणस्स च गोतमस्स वसनट्ठाने देवता आरक्खं गण्हन्ति, हन्दाहम्पि इध एकरत्तिवासं उपगन्त्वा स्वेव गमिस्सामी’’ति तदेवुय्यानं पाविसि। ततो भिक्खुसङ्घो भगवतो वत्तं दस्सेत्वा अत्तनो अत्तनो वसनट्ठानं सल्लक्खेसि। परिब्बाजकोपि उय्यानस्स एकपस्से परिब्बाजकपरिक्खारे ओतारेत्वा वासं उपगच्छि सद्धिं अत्तनो परिसाय। पाळियमारूळ्हवसेनेव पन – ‘‘सद्धिं अत्तनो अन्तेवासिना ब्रह्मदत्तेन माणवेना’’ति वुत्तम्।&lt;br&gt;&#xA;एवं वासं उपगतो पन सो परिब्बाजको रत्तिभागे दसबलं ओलोकेसि। तस्मिञ्च समये समन्ता विप्पकिण्णतारका विय पदीपा जलन्ति, मज्झे भगवा निसिन्नो होति, भिक्खुसङ्घो च भगवन्तं परिवारेत्वा। तत्थ एकभिक्खुस्सपि हत्थकुक्कुच्चं वा पादकुक्कुच्चं वा उक्कासितसद्दो वा खिपितसद्दो वा नत्थि। सा हि परिसा अत्तनो च सिक्खितसिक्खताय सत्थरि च गारवेनाति द्वीहि कारणेहि निवाते पदीपसिखा विय निच्चला सन्निसिन्नाव अहोसि। परिब्बाजको तं विभूतिं दिस्वा अत्तनो परिसं ओलोकेसि। तत्थ केचि हत्थं खिपन्ति, केचि पादं, केचि विप्पलपन्ति, केचि निल्लालितजिव्हा पग्घरितखेळा, दन्ते खादन्ता काकच्छमाना घरुघरुपस्सासिनो सयन्ति। सो रतनत्तयस्स गुणवण्णे वत्तब्बेपि इस्सावसेन पुन अवण्णमेव आरभि। ब्रह्मदत्तो पन वुत्तनयेनेव वण्णम्। तेन वुत्तं – ‘‘तत्रापि सुदं सुप्पियो परिब्बाजको’’ति सब्बं वत्तब्बम्। तत्थ तत्रापीति तस्मिम्पि, अम्बलट्ठिकायं उय्यानेति अत्थो।&lt;br&gt;&#xA;३. सम्बहुलानन्ति बहुकानम्। तत्थ विनयपरियायेन तयो जना ‘‘सम्बहुला’’ति वुच्चन्ति। ततो परं सङ्घो। सुत्तन्तपरियायेन पन तयो तयोव ततो पट्ठाय सम्बहुला। इध सुत्तन्तपरियायेन ‘‘सम्बहुला’’ति वेदितब्बा। मण्डलमाळेति कत्थचि द्वे कण्णिका गहेत्वा हंसवट्टकच्छन्नेन कता कूटागारसालापि ‘‘मण्डलमाळो’’ति वुच्चति, कत्थचि एकं कण्णिकं गहेत्वा थम्भपन्तिं परिक्खिपित्वा कता उपट्ठानसालापि ‘‘मण्डलमाळो’’ति वुच्चति। इध पन निसीदनसाला ‘‘मण्डलमाळो’’ति वेदितब्बो। सन्निसिन्नानन्ति निसज्जनवसेन। सन्निपतितानन्ति समोधानवसेन। अयं सङ्खियधम्मोति सङ्खिया वुच्चति कथा , कथाधम्मोति अत्थो। उदपादीति उप्पन्नो। कतमो पन सोति? अच्छरियं आवुसोति एवमादि। तत्थ अन्धस्स पब्बतारोहणं विय निच्चं न होतीति अच्छरियम्। अयं ताव सद्दनयो। अयं पन अट्ठकथानयो – अच्छरायोग्गन्ति अच्छरियम्। अच्छरं पहरितुं युत्तन्ति अत्थो। अभूतपुब्बं भूतन्ति अब्भुतम्। उभयं पेतं विम्हयस्सेवाधिवचनम्। यावञ्चिदन्ति याव च इदं तेन सुप्पटिविदितताय अप्पमेय्यत्तं दस्सेति।&lt;br&gt;&#xA;तेन भगवता जानता…पे॰… सुप्पटिविदिताति एत्थायं सङ्खेपत्थो। यो सो भगवा समतिंस पारमियो पूरेत्वा सब्बकिलेसे भञ्जित्वा अनुत्तरं सम्मासम्बोधिं अभिसम्बुद्धो, तेन भगवता तेसं तेसं सत्तानं आसयानुसयं जानता, हत्थतले ठपितं आमलकं विय सब्बञेय्यधम्मं पस्सता।&lt;br&gt;&#xA;अपि च पुब्बेनिवासादीहि जानता, दिब्बेन चक्खुना पस्सता। तीहि विज्जाहि छहि वा पन अभिञ्ञाहि जानता, सब्बत्थ अप्पटिहतेन समन्तचक्खुना पस्सता। सब्बधम्मजाननसमत्थाय वा पञ्ञाय जानता, सब्बसत्तानं चक्खुविसयातीतानि तिरोकुट्टादिगतानिपि रूपानि अतिविसुद्धेन मंसचक्खुना पस्सता। अत्तहितसाधिकाय वा समाधिपदट्ठानाय पटिवेधपञ्ञाय जानता, परहितसाधिकाय करुणापदट्ठानाय देसनापञ्ञाय पस्सता।&lt;br&gt;&#xA;अरीनं हतत्ता पच्चयादीनञ्च अरहत्ता अरहता। सम्मा सामञ्च सब्बधम्मानं बुद्धत्ता सम्मासम्बुद्धेन अन्तरायिकधम्मे वा जानता, निय्यानिकधम्मे पस्सता, किलेसारीनं हतत्ता अरहता। सम्मा सामञ्च सब्बधम्मानं बुद्धत्ता सम्मासम्बुद्धेनाति। एवं चतूवेसारज्जवसेन चतूहाकारेहि थोमितेन सत्तानं नानाधिमुत्तिकता नानज्झासयता सुप्पटिविदिता याव च सुट्ठु पटिविदिता।&lt;br&gt;&#xA;इदानिस्स सुप्पटिविदितभावं दस्सेतुं अयञ्हीतिआदिमाह। इदं वुत्तं होति या च अयं भगवता ‘‘धातुसो, भिक्खवे, सत्ता संसन्दन्ति समेन्ति, हीनाधिमुत्तिका हीनाधिमुत्तिकेहि सद्धिं संसन्दन्ति समेन्ति, कल्याणाधिमुत्तिका कल्याणाधिमुत्तिकेहि सद्धिं संसन्दन्ति समेन्ति। अतीतम्पि खो, भिक्खवे, अद्धानं धातुसोव सत्ता संसन्दिंसु समिंसु, हीनाधिमुत्तिका हीनाधिमुत्तिकेहि…पे॰… कल्याणाधिमुत्तिका कल्याणाधिमुत्तिकेहि सद्धिं संसन्दिंसु समिंसु, अनागतम्पि खो, भिक्खवे, अद्धानं…पे॰… संसन्दिस्सन्ति समेस्सन्ति, एतरहिपि खो, भिक्खवे, पच्चुप्पन्नं अद्धानं धातुसोव सत्ता संसन्दन्ति समेन्ति, हीनाधिमुत्तिका हीनाधिमुत्तिकेहि…पे॰… कल्याणाधिमुत्तिका कल्याणाधिमुत्तिकेहि सद्धिं संसन्दन्ति समेन्ती’’ति एवं सत्तानं नानाधिमुत्तिकता, नानज्झासयता, नानादिट्ठिकता, नानाखन्तिता, नानारुचिता, नाळिया मिनन्तेन विय तुलाय तुलयन्तेन विय च नानाधिमुत्तिकताञाणेन सब्बञ्ञुतञ्ञाणेन विदिता, सा याव सुप्पटिविदिता। द्वेपि नाम सत्ता एकज्झासया दुल्लभा लोकस्मिम्। एकस्मिं गन्तुकामे एको ठातुकामो होति, एकस्मिं पिवितुकामे एको भुञ्जितुकामो। इमेसु चापि द्वीसु आचरियन्तेवासीसु अयञ्हि ‘‘सुप्पियो परिब्बाजको…पे॰… भगवन्तं पिट्ठितो पिट्ठितो अनुबन्धा होन्ति भिक्खुसङ्घञ्चा’’ति। तत्थ इतिहमेति इतिह इमे, एवं इमेति अत्थो। सेसं वुत्तनयमेव।&lt;br&gt;&#xA;४. अथ खो भगवा तेसं भिक्खूनं इमं सङ्खियधम्मं विदित्वाति एत्थ विदित्वाति सब्बञ्ञुतञ्ञाणेन जानित्वा। भगवा हि कत्थचि मंसचक्खुना दिस्वा जानाति – ‘‘अद्दसा खो भगवा महन्तं दारुक्खन्धं गङ्गाय नदिया सोतेन वुय्हमान’’न्तिआदीसु (सं॰ नि॰ ४.२४१) विय। कत्थचि दिब्बचक्खुना दिस्वा जानाति – ‘‘अद्दसा खो भगवा दिब्बेन चक्खुना विसुद्धेन अतिक्कन्तमानुसकेन ता देवतायो सहस्सस्सेव पाटलिगामे वत्थूनि परिगण्हन्तियो’’तिआदीसु (दी॰ नि॰ २.१५२) विय। कत्थचि पकतिसोतेन सुत्वा जानाति – ‘‘अस्सोसि खो भगवा आयस्मतो आनन्दस्स सुभद्देन परिब्बाजकेन सद्धिं इमं कथासल्लाप’’न्तिआदीसु (दी॰ नि॰ २.२१३) विय। कत्थचि दिब्बसोतेन सुत्वा जानाति – ‘‘अस्सोसि खो भगवा दिब्बाय सोतधातुया विसुद्धाय अतिक्कन्तमानुसिकाय सन्धानस्स गहपतिस्स निग्रोधेन परिब्बाजकेन सद्धिं इमं कथासल्लाप’’न्तिआदीसु (दी॰ नि॰ ३.५४) विय। इध पन सब्बञ्ञुतञ्ञाणेन सुत्वा अञ्ञासि। किं करोन्तो अञ्ञासि? पच्छिमयामकिच्चं, किच्चञ्च नामेतं सात्थकं, निरत्थकन्ति दुविधं होति। तत्थ निरत्थककिच्चं भगवता बोधिपल्लङ्केयेव अरहत्तमग्गेन समुग्घातं कतम्। सात्थकंयेव पन भगवतो किच्चं होति। तं पञ्चविधं – पुरेभत्तकिच्चं, पच्छाभत्तकिच्चं, पुरिमयामकिच्चं, मज्झिमयामकिच्चं, पच्छिमयामकिच्चन्ति।&lt;br&gt;&#xA;तत्रिदं पुरेभत्तकिच्चं –&lt;br&gt;&#xA;भगवा हि पातोव उट्ठाय उपट्ठाकानुग्गहत्थं सरीरफासुकत्थञ्च मुखधोवनादिसरीरपरिकम्मं कत्वा याव भिक्खाचारवेला ताव विवित्तासने वीतिनामेत्वा, भिक्खाचारवेलायं निवासेत्वा कायबन्धनं बन्धित्वा चीवरं पारुपित्वा पत्तमादाय कदाचि एकको, कदाचि भिक्खुसङ्घपरिवुतो, गामं वा निगमं वा पिण्डाय पविसति; कदाचि पकतिया, कदाचि अनेकेहि पाटिहारियेहि वत्तमानेहि। सेय्यथिदं, पिण्डाय पविसतो लोकनाथस्स पुरतो पुरतो गन्त्वा मुदुगतवाता पथविं सोधेन्ति, वलाहका उदकफुसितानि मुञ्चन्ता मग्गे रेणुं वूपसमेत्वा उपरि वितानं हुत्वा तिट्ठन्ति, अपरे वाता पुप्फानि उपसंहरित्वा मग्गे ओकिरन्ति, उन्नता भूमिप्पदेसा ओनमन्ति, ओनता उन्नमन्ति, पादनिक्खेपसमये समाव भूमि होति, सुखसम्फस्सानि पदुमपुप्फानि वा पादे सम्पटिच्छन्ति। इन्दखीलस्स अन्तो ठपितमत्ते दक्खिणपादे सरीरतो छब्बण्णरस्मियो निक्खमित्वा सुवण्णरसपिञ्जरानि विय चित्रपटपरिक्खित्तानि विय च पासादकूटागारादीनि अलङ्करोन्तियो इतो चितो च धावन्ति, हत्थिअस्सविहङ्गादयो सकसकट्ठानेसु ठितायेव मधुरेनाकारेन सद्दं करोन्ति, तथा भेरिवीणादीनि तूरियानि मनुस्सानञ्च कायूपगानि आभरणानि। तेन सञ्ञाणेन मनुस्सा जानन्ति – ‘‘अज्ज भगवा इध पिण्डाय पविट्ठो’’ति। ते सुनिवत्था सुपारुता गन्धपुप्फादीनि आदाय घरा निक्खमित्वा अन्तरवीथिं पटिपज्जित्वा भगवन्तं गन्धपुप्फादीहि सक्कच्चं पूजेत्वा वन्दित्वा – ‘‘अम्हाकं, भन्ते, दस भिक्खू, अम्हाकं वीसति, पञ्ञासं…पे॰… सतं देथा’’ति याचित्वा भगवतोपि पत्तं गहेत्वा आसनं पञ्ञपेत्वा सक्कच्चं पिण्डपातेन पटिमानेन्ति। भगवा कतभत्तकिच्चो तेसं सत्तानं चित्तसन्तानानि ओलोकेत्वा तथा धम्मं देसेति, यथा केचि सरणगमनेसु पतिट्ठहन्ति, केचि पञ्चसु सीलेसु, केचि सोतापत्तिसकदागामिअनागामिफलानं अञ्ञतरस्मिं; केचि पब्बजित्वा अग्गफले अरहत्तेति। एवं महाजनं अनुग्गहेत्वा उट्ठायासना विहारं गच्छति। तत्थ गन्त्वा मण्डलमाळे पञ्ञत्तवरबुद्धासने निसीदति, भिक्खूनं भत्तकिच्चपरियोसानं आगमयमानो। ततो भिक्खूनं भत्तकिच्चपरियोसाने उपट्ठाको भगवतो निवेदेति। अथ भगवा गन्धकुटिं पविसति। इदं ताव पुरेभत्तकिच्चम्।&lt;br&gt;&#xA;अथ भगवा एवं कतपुरेभत्तकिच्चो गन्धकुटिया उपट्ठाने निसीदित्वा पादे पक्खालेत्वा पादपीठे ठत्वा भिक्खुसङ्घं ओवदति – ‘‘भिक्खवे, अप्पमादेन सम्पादेथ, दुल्लभो बुद्धुप्पादो लोकस्मिं, दुल्लभो मनुस्सत्तपटिलाभो, दुल्लभा सम्पत्ति, दुल्लभा पब्बज्जा, दुल्लभं सद्धम्मस्सवन’’न्ति। तत्थ केचि भगवन्तं कम्मट्ठानं पुच्छन्ति। भगवापि तेसं चरियानुरूपं कम्मट्ठानं देति। ततो सब्बेपि भगवन्तं वन्दित्वा अत्तनो अत्तनो रत्तिट्ठानदिवाट्ठानानि गच्छन्ति। केचि अरञ्ञं, केचि रुक्खमूलं, केचि पब्बतादीनं अञ्ञतरं, केचि चातुमहाराजिकभवनं…पे॰… केचि वसवत्तिभवनन्ति। ततो भगवा गन्धकुटिं पविसित्वा सचे आकङ्खति, दक्खिणेन पस्सेन सतो सम्पजानो मुहुत्तं सीहसेय्यं कप्पेति। अथ समस्सासितकायो वुट्ठहित्वा दुतियभागे लोकं वोलोकेति। ततियभागे यं गामं वा निगमं वा उपनिस्साय विहरति तत्थ महाजनो पुरेभत्तं दानं दत्वा पच्छाभत्तं सुनिवत्थो सुपारुतो गन्धपुप्फादीनि आदाय विहारे सन्निपतति। ततो भगवा सम्पत्तपरिसाय अनुरूपेन पाटिहारियेन गन्त्वा धम्मसभायं पञ्ञत्तवरबुद्धासने निसज्ज धम्मं देसेति कालयुत्तं समययुत्तं, अथ कालं विदित्वा परिसं उय्योजेति, मनुस्सा भगवन्तं वन्दित्वा पक्कमन्ति। इदं पच्छाभत्तकिच्चम्।&lt;br&gt;&#xA;सो एवं निट्ठितपच्छाभत्तकिच्चो सचे गत्तानि ओसिञ्चितुकामो होति, बुद्धासना वुट्ठाय न्हानकोट्ठकं पविसित्वा उपट्ठाकेन पटियादितउदकेन गत्तानि उतुं गण्हापेति। उपट्ठाकोपि बुद्धासनं आनेत्वा गन्धकुटिपरिवेणे पञ्ञपेति। भगवा सुरत्तदुपट्टं निवासेत्वा कायबन्धनं बन्धित्वा उत्तरासङ्गं एकंसं करित्वा तत्थ गन्त्वा निसीदति एककोव मुहुत्तं पटिसल्लीनो, अथ भिक्खू ततो ततो आगम्म भगवतो उपट्ठानं आगच्छन्ति। तत्थ एकच्चे पञ्हं पुच्छन्ति, एकच्चे कम्मट्ठानं, एकच्चे धम्मस्सवनं याचन्ति। भगवा तेसं अधिप्पायं सम्पादेन्तो पुरिमयामं वीतिनामेति। इदं पुरिमयामकिच्चम्।&lt;br&gt;&#xA;पुरिमयामकिच्चपरियोसाने पन भिक्खूसु भगवन्तं वन्दित्वा पक्कन्तेसु सकलदससहस्सिलोकधातुदेवतायो ओकासं लभमाना भगवन्तं उपसङ्कमित्वा पञ्हं पुच्छन्ति, यथाभिसङ्खतं अन्तमसो चतुरक्खरम्पि। भगवा तासं देवतानं पञ्हं विस्सज्जेन्तो मज्झिमयामं वीतिनामेति। इदं मज्झिमयामकिच्चम्।&lt;br&gt;&#xA;पच्छिमयामं पन तयो कोट्ठासे कत्वा पुरेभत्ततो पट्ठाय निसज्जाय पीळितस्स सरीरस्स किलासुभावमोचनत्थं एकं कोट्ठासं चङ्कमेन वीतिनामेति। दुतियकोट्ठासे गन्धकुटिं पविसित्वा दक्खिणेन पस्सेन सतो सम्पजानो सीहसेय्यं कप्पेति। ततियकोट्ठासे पच्चुट्ठाय निसीदित्वा पुरिमबुद्धानं सन्तिके दानसीलादिवसेन कताधिकारपुग्गलदस्सनत्थं बुद्धचक्खुना लोकं वोलोकेति। इदं पच्छिमयामकिच्चम्।&lt;br&gt;&#xA;तस्मिं पन दिवसे भगवा पुरेभत्तकिच्चं राजगहे परियोसापेत्वा पच्छाभत्ते मग्गं आगतो, पुरिमयामे भिक्खूनं कम्मट्ठानं कथेत्वा, मज्झिमयामे देवतानं पञ्हं विस्सज्जेत्वा, पच्छिमयामे चङ्कमं आरुय्ह चङ्कममानो पञ्चन्नं भिक्खुसतानं इमं सब्बञ्ञुतञ्ञाणं आरब्भ पवत्तं कथं सब्बञ्ञुतञ्ञाणेनेव सुत्वा अञ्ञासीति। तेन वुत्तं – ‘‘पच्छिमयामकिच्चं करोन्तो अञ्ञासी’’ति।&lt;br&gt;&#xA;ञत्वा च पनस्स एतदहोसि – ‘‘इमे भिक्खू मय्हं सब्बञ्ञुतञ्ञाणं आरब्भ गुणं कथेन्ति, एतेसञ्च सब्बञ्ञुतञ्ञाणकिच्चं न पाकटं, मय्हमेव पाकटम्। मयि पन गते एते अत्तनो कथं निरन्तरं आरोचेस्सन्ति, ततो नेसं अहं तं अट्ठुप्पत्तिं कत्वा तिविधं सीलं विभजन्तो, द्वासट्ठिया ठानेसु अप्पटिवत्तियं सीहनादं नदन्तो, पच्चयाकारं समोधानेत्वा बुद्धगुणे पाकटे कत्वा, सिनेरुं उक्खिपेन्तो विय सुवण्णकूटेन नभं पहरन्तो विय च दससहस्सिलोकधातुकम्पनं ब्रह्मजालसुत्तन्तं अरहत्तनिकूटेन निट्ठापेन्तो देसेस्सामि, सा मे देसना परिनिब्बुतस्सापि पञ्चवस्ससहस्सानि सत्तानं अमतमहानिब्बानं सम्पापिका भविस्सती’’ति। एवं चिन्तेत्वा येन मण्डलमाळो तेनुपसङ्कमीति । येनाति येन दिसाभागेन, सो उपसङ्कमितब्बो। भुम्मत्थे वा एतं करणवचनं, यस्मिं पदेसे सो मण्डलमाळो, तत्थ गतोति अयमेत्थ अत्थो।&lt;br&gt;&#xA;पञ्ञत्ते आसने निसीदीति बुद्धकाले किर यत्थ यत्थ एकोपि भिक्खु विहरति सब्बत्थ बुद्धासनं पञ्ञत्तमेव होति। कस्मा? भगवा किर अत्तनो सन्तिके कम्मट्ठानं गहेत्वा फासुकट्ठाने विहरन्ते मनसि करोति – ‘‘असुको मय्हं सन्तिके कम्मट्ठानं गहेत्वा गतो, सक्खिस्सति नु खो विसेसं निब्बत्तेतुं नो वा’’ति। अथ नं पस्सति कम्मट्ठानं विस्सज्जेत्वा अकुसलवितक्कं वितक्कयमानं, ततो ‘‘कथञ्हि नाम मादिसस्स सत्थु सन्तिके कम्मट्ठानं गहेत्वा विहरन्तं इमं कुलपुत्तं अकुसलवितक्का अभिभवित्वा अनमतग्गे वट्टदुक्खे संसारेस्सन्ती’’ति तस्स अनुग्गहत्थं तत्थेव अत्तानं दस्सेत्वा तं कुलपुत्तं ओवदित्वा आकासं उप्पतित्वा पुन अत्तनो वसनट्ठानमेव गच्छति। अथेवं ओवदियमाना ते भिक्खू चिन्तयिंसु – ‘‘सत्था अम्हाकं मनं जानित्वा आगन्त्वा अम्हाकं समीपे ठितंयेव अत्तानं दस्सेति’’। तस्मिं खणे – ‘‘भन्ते, इध निसीदथ, इध निसीदथा’’ति आसनपरियेसनं नाम भारोति। ते आसनं पञ्ञपेत्वाव विहरन्ति। यस्स पीठं अत्थि, सो तं पञ्ञपेति। यस्स नत्थि, सो मञ्चं वा फलकं वा कट्ठं वा पासाणं वा वालुकपुञ्जं वा पञ्ञपेति। तं अलभमाना पुराणपण्णानिपि सङ्कड्ढित्वा तत्थ पंसुकूलं पत्थरित्वा ठपेन्ति। इध पन रञ्ञो निसीदनासनमेव अत्थि, तं पप्फोटेत्वा पञ्ञपेत्वा परिवारेत्वा ते भिक्खू भगवतो अधिमुत्तिकञाणमारब्भ गुणं थोमयमाना निसीदिंसु। तं सन्धाय वुत्तं – ‘‘पञ्ञत्ते आसने निसीदी’’ति।&lt;br&gt;&#xA;एवं निसिन्नो पन जानन्तोयेव कथासमुट्ठापनत्थं भिक्खू पुच्छि। ते चस्स सब्बं कथयिंसु। तेन वुत्तं – ‘‘निसज्ज खो भगवा’’तिआदि। तत्थ काय नुत्थाति कतमाय नु कथाय सन्निसिन्ना भवथाति अत्थो। काय नेत्थातिपि पाळि, तस्सा कतमाय नु एत्थाति अत्थो काय नोत्थातिपि पाळि। तस्सापि पुरिमोयेव अत्थो।&lt;br&gt;&#xA;अन्तराकथाति , कम्मट्ठानमनसिकारउद्देसपरिपुच्छादीनं अन्तरा अञ्ञा एका कथा। विप्पकताति, मम आगमनपच्चया अपरिनिट्ठिता सिखं अप्पत्ता। तेन किं दस्सेति? ‘‘नाहं तुम्हाकं कथाभङ्गत्थं आगतो, अहं पन सब्बञ्ञुताय तुम्हाकं कथं निट्ठापेत्वा मत्थकप्पत्तं कत्वा दस्सामीति आगतो’’ति निसज्जेव सब्बञ्ञुपवारणं पवारेति। अयं खो नो, भन्ते, अन्तराकथा विप्पकता , अथ भगवा अनुप्पत्तोति एत्थापि अयमधिप्पायो। अयं भन्ते अम्हाकं भगवतो सब्बञ्ञुतञ्ञाणं आरब्भ गुणकथा विप्पकता, न राजकथादिका तिरच्छानकथा, अथ भगवा अनुप्पत्तो; तं नो इदानि निट्ठापेत्वा देसेथाति।&lt;br&gt;&#xA;एत्तावता च यं आयस्मता आनन्देन कमलकुवलयुज्जलविमलसाधुरससलिलाय पोक्खरणिया सुखावतरणत्थं निम्मलसिलातलरचनविलाससोभितरतनसोपानं, विप्पकिण्णमुत्तातलसदिसवालुकाकिण्णपण्डरभूमिभागं तित्थं विय सुविभत्तभित्तिविचित्रवेदिकापरिक्खित्तस्स नक्खत्तपथं फुसितुकामताय विय, विजम्भितसमुस्सयस्स पासादवरस्स सुखारोहणत्थं दन्तमयसण्हमुदुफलककञ्चनलताविनद्धमणिगणप्पभासमुदयुज्जलसोभं सोपानं विय, सुवण्णवलयनूपुरादिसङ्घट्टनसद्दसम्मिस्सितकथितहसितमधुरस्सरगेहजनविचरितस्स उळारिस्सरिविभवसोभितस्स महाघरस्स सुखप्पवेसनत्थं सुवण्णरजतमणिमुत्तपवाळादिजुतिविस्सरविज्जोतितसुप्पतिट्ठितविसालद्वारबाहं महाद्वारं विय च अत्थब्यञ्जनसम्पन्नस्स बुद्धगुणानुभावसंसूचकस्स इमस्स सुत्तस्स सुखावगहणत्थं कालदेसदेसकवत्थुपरिसापदेसपटिमण्डितं निदानं भासितं, तस्सत्थवण्णना समत्ताति।&lt;br&gt;&#xA;५. इदानि – ‘‘ममं वा, भिक्खवे, परे अवण्णं भासेय्यु’’न्तिआदिना नयेन भगवता निक्खित्तस्स सुत्तस्स वण्णनाय ओकासो अनुप्पत्तो। सा पनेसा सुत्तवण्णना। यस्मा सुत्तनिक्खेपं विचारेत्वा वुच्चमाना पाकटा होति, तस्मा सुत्तनिक्खेपं ताव विचारयिस्साम। चत्तारो हि सुत्तनिक्खेपा – अत्तज्झासयो, परज्झासयो, पुच्छावसिको, अट्ठुप्पत्तिकोति।&lt;br&gt;&#xA;तत्थ यानि सुत्तानि भगवा परेहि अनज्झिट्ठो केवलं अत्तनो अज्झासयेनेव कथेसि; सेय्यथिदं, आकङ्खेय्यसुत्तं, वत्थसुत्तं, महासतिपट्ठानं, महासळायतनविभङ्गसुत्तं, अरियवंससुत्तं, सम्मप्पधानसुत्तन्तहारको, इद्धिपादइन्द्रियबलबोज्झङ्गमग्गङ्गसुत्तन्तहारकोति एवमादीनि; तेसं अत्तज्झासयो निक्खेपो।&lt;br&gt;&#xA;यानि पन ‘‘परिपक्का खो राहुलस्स विमुत्तिपरिपाचनिया धम्मा; यंनूनाहं राहुलं उत्तरिं आसवानं खये विनेय्य’’न्ति; (सं॰ नि॰ ४.१२१) एवं परेसं अज्झासयं खन्तिं मनं अभिनीहारं बुज्झनभावञ्च अवेक्खित्वा परज्झासयवसेन कथितानि; सेय्यथिदं, चूळराहुलोवादसुत्तं, महाराहुलोवादसुत्तं, धम्मचक्कप्पवत्तनं, धातुविभङ्गसुत्तन्ति एवमादीनि; तेसं परज्झासयो निक्खेपो।&lt;br&gt;&#xA;भगवन्तं पन उपसङ्कमित्वा चतस्सो परिसा, चत्तारो वण्णा, नागा, सुपण्णा, गन्धब्बा, असुरा, यक्खा, महाराजानो, तावतिंसादयो देवा, महाब्रह्माति एवमादयो – ‘‘बोज्झङ्गा बोज्झङ्गा’’ति, भन्ते, वुच्चन्ति। ‘‘नीवरणा नीवरणा’’ति, भन्ते, वुच्चन्ति; ‘‘इमे नु खो, भन्ते, पञ्चुपादानक्खन्धा’’। ‘‘किं सूध वित्तं पुरिसस्स सेट्ठ’’न्तिआदिना नयेन पञ्हं पुच्छन्ति। एवं पुट्ठेन भगवता यानि कथितानि बोज्झङ्गसंयुत्तादीनि, यानि वा पनञ्ञानिपि देवतासंयुत्त-मारसंयुत्त-ब्रह्मसंयुत्त-सक्कपञ्ह-चूळवेदल्ल-महावेदल्ल-सामञ्ञफल-आळवक-सूचिलोम-खरलोमसुत्तादीनि; तेसं पुच्छावसिको निक्खेपो।&lt;br&gt;&#xA;यानि पन तानि उप्पन्नं कारणं पटिच्च कथितानि, सेय्यथिदं – धम्मदायादं, चूळसीहनादं, चन्दूपमं, पुत्तमंसूपमं, दारुक्खन्धूपमं, अग्गिक्खन्धूपमं, फेणपिण्डूपमं, पारिच्छत्तकूपमन्ति एवमादीनि; तेसं अट्ठुप्पत्तिको निक्खेपो।&lt;br&gt;&#xA;एवमेतेसु चतूसु निक्खेपेसु इमस्स सुत्तस्स अट्ठुप्पत्तिको निक्खेपो। अट्ठुप्पत्तिया हि इदं भगवता निक्खित्तम्। कतराय अट्ठुप्पत्तिया? वण्णावण्णे। आचरियो रतनत्तयस्स अवण्णं अभासि, अन्तेवासी वण्णम्। इति इमं वण्णावण्णं अट्ठुप्पत्तिं कत्वा देसनाकुसलो भगवा – ‘‘ममं वा, भिक्खवे, परे अवण्णं भासेय्यु’’न्ति देसनं आरभि। तत्थ ममन्ति , सामिवचनं, ममाति अत्थो। वासद्दो विकप्पनत्थो। परेति, पटिविरुद्धा सत्ता। तत्राति ये अवण्णं वदन्ति तेसु।&lt;br&gt;&#xA;न आघातोतिआदीहि किञ्चापि तेसं भिक्खूनं आघातोयेव नत्थि, अथ खो आयतिं कुलपुत्तानं ईदिसेसुपि ठानेसु अकुसलुप्पत्तिं पटिसेधेन्तो धम्मनेत्तिं ठपेति। तत्थ आहनति चित्तन्ति ‘आघातो’; कोपस्सेतं अधिवचनम्। अप्पतीता होन्ति तेन अतुट्ठा असोमनस्सिकाति अप्पच्चयो; दोमनस्सस्सेतं अधिवचनम्। नेव अत्तनो न परेसं हितं अभिराधयतीति अनभिरद्धि; कोपस्सेतं अधिवचनम्। एवमेत्थ द्वीहि पदेहि सङ्खारक्खन्धो, एकेन वेदनाक्खन्धोति द्वे खन्धा वुत्ता। तेसं वसेन सेसानम्पि सम्पयुत्तधम्मानं कारणं पटिक्खित्तमेव।&lt;br&gt;&#xA;एवं पठमेन नयेन मनोपदोसं निवारेत्वा, दुतियेन नयेन तत्थ आदीनवं दस्सेन्तो आह – ‘‘तत्र चे तुम्हे अस्सथ कुपिता वा अनत्तमना वा, तुम्हं येवस्स तेन अन्तरायो’’ति। तत्थ ‘तत्र चे तुम्हे अस्सथा’ति तेसु अवण्णभासकेसु, तस्मिं वा अवण्णे तुम्हे भवेय्याथ चे; यदि भवेय्याथाति अत्थो। ‘कुपिता’ कोपेन, अनत्तमना दोमनस्सेन। ‘तुम्हं येवस्स तेन अन्तरायो’ति तुम्हाकंयेव तेन कोपेन, ताय च अनत्तमनताय पठमज्झानादीनं अन्तरायो भवेय्य।&lt;br&gt;&#xA;एवं दुतियेन नयेन आदीनवं दस्सेत्वा, ततियेन नयेन वचनत्थसल्लक्खणमत्तेपि असमत्थतं दस्सेन्तो – ‘‘अपि नु तुम्हे परेस’’न्तिआदिमाह। तत्थ परेसन्ति येसं केसं चि। कुपितो हि नेव बुद्धपच्चेकबुद्धअरियसावकानं, न मातापितूनं, न पच्चत्थिकानं सुभासितदुब्भासितस्स अत्थं आजानाति। यथाह –&lt;br&gt;&#xA;‘‘कुद्धो अत्थं न जानाति, कुद्धो धम्मं न पस्सति।&lt;br&gt;&#xA;अन्धं तमं तदा होति, यं कोधो सहते नरं॥&lt;br&gt;&#xA;अनत्थजननो कोधो, कोधो चित्तप्पकोपनो।&lt;br&gt;&#xA;भयमन्तरतो जातं, तं जनो नावबुज्झती’’ति॥ (अ॰ नि॰ ७.६४)।&lt;br&gt;&#xA;एवं सब्बथापि अवण्णे मनोपदोसं निसेधेत्वा इदानि पटिपज्जितब्बाकारं दस्सेन्तो – ‘‘तत्र तुम्हेहि अभूतं अभूततो’’तिआदिमाह।&lt;br&gt;&#xA;तत्थ तत्र तुम्हेहीति, तस्मिं अवण्णे तुम्हेहि। अभूतं अभूततो निब्बेठेतब्बन्ति यं अभूतं, तं अभूतभावेनेव अपनेतब्बम्। कथं? इतिपेतं अभूतन्तिआदिना नयेन। तत्रायं योजना – ‘‘तुम्हाकं सत्था न सब्बञ्ञू, धम्मो दुरक्खातो, सङ्घो दुप्पटिपन्नो’’तिआदीनि सुत्वा न तुण्ही भवितब्बम्। एवं पन वत्तब्बं – ‘‘इति पेतं अभूतं, यं तुम्हेहि वुत्तं, तं इमिनापि कारणेन अभूतं, इमिनापि कारणेन अतच्छं, ‘नत्थि चेतं अम्हेसु’, ‘न च पनेतं अम्हेसु संविज्जति’, सब्बञ्ञूयेव अम्हाकं सत्था, स्वाक्खातो धम्मो, सुप्पटिपन्नो सङ्घो, तत्र इदञ्चिदञ्च कारण’’न्ति। एत्थ च दुतियं पदं पठमस्स, चतुत्थञ्च ततियस्स वेवचनन्ति वेदितब्बम्। इदञ्च अवण्णेयेव निब्बेठनं कातब्बं, न सब्बत्थ। यदि हि ‘‘त्वं दुस्सीलो, तवाचरियो दुस्सीलो, इदञ्चिदञ्च तया कतं, तवाचरियेन कत’’न्ति वुत्ते तुण्हीभूतो अधिवासेति, आसङ्कनीयो होति। तस्मा मनोपदोसं अकत्वा अवण्णो निब्बेठेतब्बो। ‘‘ओट्ठोसि, गोणोसी’’तिआदिना पन नयेन दसहि अक्कोसवत्थूहि अक्कोसन्तं पुग्गलं अज्झुपेक्खित्वा अधिवासनखन्तियेव तत्थ कातब्बा।&lt;br&gt;&#xA;६. एवं अवण्णभूमियं तादिलक्खणं दस्सेत्वा इदानि वण्णभूमियं दस्सेतुं ‘‘ममं वा, भिक्खवे, परे वण्णं भासेय्यु’’न्तिआदिमाह। तत्थ परेति ये केचि पसन्ना देवमनुस्सा। आनन्दन्ति एतेनाति आनन्दो, पीतिया एतं अधिवचनम्। सुमनस्स भावो सोमनस्सं, चेतसिकसुखस्सेतं अधिवचनम्। उप्पिलाविनो भावो उप्पिलावितत्तम्। कस्स उप्पिलावितत्तन्ति? चेतसोति। उद्धच्चावहाय उप्पिलापनपीतिया एतं अधिवचनम्। इधापि द्वीहि पदेहि सङ्खारक्खन्धो, एकेन वेदनाक्खन्धो वुत्तो।&lt;br&gt;&#xA;एवं पठमनयेन उप्पिलावितत्तं निवारेत्वा, दुतियेन तत्थ आदीनवं दस्सेन्तो – ‘‘तत्र चे तुम्हे अस्सथा’’तिआदिमाह। इधापि तुम्हं येवस्स तेन अन्तरायोति तेन उप्पिलावितत्तेन तुम्हाकंयेव पठमज्झानादीनं अन्तरायो भवेय्याति अत्थो वेदितब्बो। कस्मा पनेतं वुत्तं? ननु भगवता –&lt;br&gt;&#xA;‘‘बुद्धोति कित्तयन्तस्स, काये भवति या पीति।&lt;br&gt;&#xA;वरमेव हि सा पीति, कसिणेनापि जम्बुदीपस्स॥&lt;br&gt;&#xA;धम्मोति कित्तयन्तस्स, काये भवति या पीति।&lt;br&gt;&#xA;वरमेव हि सा पीति, कसिणेनापि जम्बुदीपस्स॥&lt;br&gt;&#xA;सङ्घोति कित्तयन्तस्स, काये भवति या पीति।&lt;br&gt;&#xA;वरमेव हि सा पीति, कसिणेनापि जम्बुदीपस्सा’’ति च॥&lt;br&gt;&#xA;‘‘ये, भिक्खवे, बुद्धे पसन्ना, अग्गे ते पसन्ना’’ति च एवमादीहि अनेकसतेहि सुत्तेहि रतनत्तये पीतिसोमनस्समेव वण्णितन्ति। सच्चं वण्णितं, तं पन नेक्खम्मनिस्सितम्। इध – ‘‘अम्हाकं बुद्धो, अम्हाकं धम्मो’’तिआदिना नयेन आयस्मतो छन्नस्स उप्पन्नसदिसं गेहस्सितं पीतिसोमनस्सं अधिप्पेतम्। इदञ्हि झानादिपटिलाभाय अन्तरायकरं होति। तेनेवायस्मा छन्नोपि याव बुद्धो न परिनिब्बायि, ताव विसेसं निब्बत्तेतुं नासक्खि, परिनिब्बानकाले पञ्ञत्तेन पन ब्रह्मदण्डेन तज्जितो तं पीतिसोमनस्सं पहाय विसेसं निब्बत्तेसि। तस्मा अन्तरायकरंयेव सन्धाय इदं वुत्तन्ति वेदितब्बम्। अयञ्हि लोभसहगता पीति। लोभो च कोधसदिसोव। यथाह –&lt;br&gt;&#xA;‘‘लुद्धो अत्थं न जानाति, लुद्धो धम्मं न पस्सति।&lt;br&gt;&#xA;अन्धं तमं तदा होति, यं लोभो सहते नरं॥&lt;br&gt;&#xA;अनत्थजननो लोभो, लोभो चित्तप्पकोपनो।&lt;br&gt;&#xA;भयमन्तरतो जातं, तं जनो नावबुज्झती’’ति॥ (इतिवु॰ ८८)।&lt;br&gt;&#xA;ततियवारो पन इध अनागतोपि अत्थतो आगतो येवाति वेदितब्बो। यथेव हि कुद्धो, एवं लुद्धोपि अत्थं न जानातीति।&lt;br&gt;&#xA;पटिपज्जितब्बाकारदस्सनवारे पनायं योजना – ‘‘तुम्हाकं सत्था सब्बञ्ञू अरहं सम्मासम्बुद्धो, धम्मो स्वाक्खातो, सङ्घो सुप्पटिपन्नो’’तिआदीनि सुत्वा न तुण्ही भवितब्बम्। एवं पन पटिजानितब्बं – ‘‘इतिपेतं भूतं , यं तुम्हेहि वुत्तं, तं इमिनापि कारणेन भूतं, इमिनापि कारणेन तच्छम्। सो हि भगवा इतिपि अरहं, इतिपि सम्मासम्बुद्धो; धम्मो इतिपि स्वाक्खातो, इतिपि सन्दिट्ठिको ; सङ्घो इतिपि सुप्पटिपन्नो, इतिपि उजुप्पटिपन्नो’’ति। ‘‘त्वं सीलवा’’ति पुच्छितेनापि सचे सीलवा, ‘‘सीलवाहमस्मी’’ति पटिजानितब्बमेव। ‘‘त्वं पठमस्स झानस्स लाभी…पे॰… अरहा’’ति पुट्ठेनापि सभागानं भिक्खूनंयेव पटिजानितब्बम्। एवञ्हि पापिच्छता चेव परिवज्जिता होति, सासनस्स च अमोघता दीपिता होतीति। सेसं वुत्तनयेनेव वेदितब्बम्।&lt;/p&gt;</description>
    </item>
    <item>
      <title>०२. सामञ्ञफलसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/02_sAma~n~naphalasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/02_sAma~n~naphalasuttavaNNanA/</guid>
      <description>&lt;p&gt;२. सामञ्ञफलसुत्तवण्णना&lt;/p&gt;&#xA;&lt;h2 id=&#34;रजमचचकथवणणन&#34;&gt;राजामच्चकथावण्णना&lt;/h2&gt;&#xA;&lt;p&gt;१५०. एवं मे सुतं…पे॰… राजगहेति सामञ्ञफलसुत्तम्। तत्रायं अपुब्बपदवण्णना – राजगहेति एवंनामके नगरे। तञ्हि मन्धातुमहागोविन्दादीहि परिग्गहितत्ता राजगहन्ति वुच्चति। अञ्ञेपि एत्थ पकारे वण्णयन्ति, किं तेहि? नाममत्तमेतं तस्स नगरस्स। तं पनेतं बुद्धकाले च चक्कवत्तिकाले च नगरं होति, सेसकाले सुञ्ञं होति यक्खपरिग्गहितं, तेसं वसनवनं हुत्वा तिट्ठति। विहरतीति अविसेसेन इरियापथदिब्बब्रह्मअरियविहारेसु अञ्ञतरविहारसमङ्गिपरिदीपनमेतम्। इध पन ठानगमननिसज्जसयनप्पभेदेसु इरियापथेसु अञ्ञतरइरियापथसमायोगपरिदीपनम्। तेन ठितोपि गच्छन्तोपि निसिन्नोपि सयानोपि भगवा विहरति चेव वेदितब्बो। सो हि एकं इरियापथबाधनं अञ्ञेन इरियापथेन विच्छिन्दित्वा अपरिपतन्तं अत्तभावं हरति पवत्तेति, तस्मा विहरतीति वुच्चति।&lt;br&gt;&#xA;जीवकस्स कोमारभच्चस्स अम्बवनेति इदमस्स यं गोचरगामं उपनिस्साय विहरति, तस्स समीपनिवासनट्ठानपरिदीपनम्। तस्मा – राजगहे विहरति जीवकस्स कोमारभच्चस्स अम्बवनेति राजगहसमीपे जीवकस्स कोमारभच्चस्स अम्बवने विहरतीति एवमेत्थ अत्थो वेदितब्बो। समीपत्थे हेतं भुम्मवचनम्। तत्थ जीवतीति जीवको, कुमारेन भतोति कोमारभच्चो। यथाह – ‘‘किं भणे, एतं काकेहि सम्परिकिण्णन्ति? दारको देवाति। जीवति भणेति? जीवति, देवाति। तेन हि, भणे तं दारकं अम्हाकं अन्तेपुरं नेत्वा धातीनं देथ पोसेतुन्ति। तस्स जीवतीति जीवकोति नामं अकंसु। कुमारेन पोसापितोति कोमारभच्चोति नामं अकंसू’’ति (महाव॰ ३२८) अयं पनेत्थ सङ्खेपो। वित्थारेन पन जीवकवत्थुखन्धके आगतमेव। विनिच्छयकथापिस्स समन्तपासादिकाय विनयट्ठकथायं वुत्ता।&lt;br&gt;&#xA;अयं पन जीवको एकस्मिं समये भगवतो दोसाभिसन्नं कायं विरेचेत्वा सिवेय्यकं दुस्सयुगं दत्वा वत्थानुमोदनापरियोसाने सोतापत्तिफले पतिट्ठाय चिन्तेसि – ‘‘मया दिवसस्स द्वत्तिक्खत्तुं बुद्धुपट्ठानं गन्तब्बं, इदञ्च वेळुवनं अतिदूरे, मय्हं पन अम्बवनं उय्यानं आसन्नतरं, यंनूनाहं एत्थ भगवतो विहारं कारेय्य’’न्ति। सो तस्मिं अम्बवने रत्तिट्ठानदिवाठानलेणकुटिमण्डपादीनि सम्पादेत्वा भगवतो अनुच्छविकं गन्धकुटिं कारापेत्वा अम्बवनं अट्ठारसहत्थुब्बेधेन तम्बपट्टवण्णेन पाकारेन परिक्खिपापेत्वा बुद्धप्पमुखं भिक्खुसङ्घं सचीवरभत्तेन सन्तप्पेत्वा दक्खिणोदकं पातेत्वा विहारं निय्यातेसि। तं सन्धाय वुत्तं – ‘‘जीवकस्स कोमारभच्चस्स अम्बवने’’ति।&lt;br&gt;&#xA;अड्ढतेळसेहि भिक्खुसतेहीति अड्ढसतेन ऊनेहि तेरसहि भिक्खुसतेहि। राजातिआदीसु राजति अत्तनो इस्सरियसम्पत्तिया चतूहि सङ्गहवत्थूहि महाजनं रञ्जेति वड्ढेतीति राजा। मगधानं इस्सरोति मागधो। अजातोयेव रञ्ञो सत्तु भविस्सतीति नेमित्तकेहि निद्दिट्ठोति अजातसत्तु।&lt;br&gt;&#xA;तस्मिं किर कुच्छिगते देविया एवरूपो दोहळो उप्पज्जि – ‘‘अहो वताहं रञ्ञो दक्खिणबाहुलोहितं पिवेय्य’’न्ति, सा ‘‘भारिये ठाने दोहळो उप्पन्नो, न सक्का कस्सचि आरोचेतु’’न्ति तं कथेतुं असक्कोन्ती किसा दुब्बण्णा अहोसि। तं राजा पुच्छि – ‘‘भद्दे, तुय्हं अत्तभावो न पकतिवण्णो, किं कारण’’न्ति? ‘‘मा पुच्छ, महाराजाति’’। ‘‘भद्दे, त्वं अत्तनो अज्झासयं मय्हं अकथेन्ती कस्स कथेस्ससी’’ति तथा तथा निबन्धित्वा कथापेसि। सुत्वा च – ‘‘बाले, किं एत्थ तुय्हं भारियसञ्ञा अहोसी’’ति वेज्जं पक्कोसापेत्वा सुवण्णसत्थकेन बाहुं फालापेत्वा सुवण्णसरकेन लोहितं गहेत्वा उदकेन सम्भिन्दित्वा पायेसि। नेमित्तका तं सुत्वा – ‘‘एस गब्भो रञ्ञो सत्तु भविस्सति, इमिना राजा हञ्ञिस्सती’’ति ब्याकरिंसु। देवी सुत्वा – ‘‘मय्हं किर कुच्छितो निक्खन्तो राजानं मारेस्सती’’ति गब्भं पातेतुकामा उय्यानं गन्त्वा कुच्छिं मद्दापेसि, गब्भो न पतति। सा पुनप्पुनं गन्त्वा तथेव कारेसि। राजा किमत्थं अयं अभिण्हं उय्यानं गच्छतीति परिवीमंसन्तो तं कारणं सुत्वा – ‘‘भद्दे, तव कुच्छियं पुत्तोति वा धीताति वा न पञ्ञायति, अत्तनो निब्बत्तदारकं एवमकासीति महा अगुणरासिपि नो जम्बुदीपतले आविभविस्सति, मा त्वं एवं करोही’’ति निवारेत्वा आरक्खं अदासि। सा गब्भवुट्ठानकाले ‘‘मारेस्सामी’’ति चिन्तेसि। तदापि आरक्खमनुस्सा दारकं अपनयिंसु। अथापरेन समयेन वुड्ढिप्पत्तं कुमारं देविया दस्सेसुम्। सा तं दिस्वाव पुत्तसिनेहं उप्पादेसि, तेन नं मारेतुं नासक्खि। राजापि अनुक्कमेन पुत्तस्स ओपरज्जमदासि।&lt;br&gt;&#xA;अथेकस्मिं समये देवदत्तो रहोगतो चिन्तेसि – ‘‘सारिपुत्तस्स परिसा महामोग्गल्लानस्स परिसा महाकस्सपस्स परिसाति, एवमिमे विसुं विसुं धुरा, अहम्पि एकं धुरं नीहरामी’’ति। सो ‘‘न सक्का विना लाभेन परिसं उप्पादेतुं, हन्दाहं लाभं निब्बत्तेमी’’ति चिन्तेत्वा खन्धके आगतनयेन अजातसत्तुं कुमारं इद्धिपाटिहारियेन पसादेत्वा सायं पातं पञ्चहि रथसतेहि उपट्ठानं आगच्छन्तं अतिविस्सत्थं ञत्वा एकदिवसं उपसङ्कमित्वा एतदवोच – ‘‘पुब्बे खो, कुमार, मनुस्सा दीघायुका, एतरहि अप्पायुका, तेन हि त्वं कुमार, पितरं हन्त्वा राजा होहि, अहं भगवन्तं हन्त्वा बुद्धो भविस्सामी’’ति कुमारं पितुवधे उय्योजेति।&lt;br&gt;&#xA;सो – ‘‘अय्यो देवदत्तो महानुभावो, एतस्स अविदितं नाम नत्थी’’ति ऊरुया पोत्थनियं बन्धित्वा दिवा दिवस्स भीतो उब्बिग्गो उस्सङ्की उत्रस्तो अन्तेपुरं पविसित्वा वुत्तप्पकारं विप्पकारं अकासि। अथ नं अमच्चा गहेत्वा अनुयुञ्जित्वा – ‘‘कुमारो च हन्तब्बो, देवदत्तो च, सब्बे च भिक्खू हन्तब्बा’’ति सम्मन्तयित्वा रञ्ञो आणावसेन करिस्सामाति रञ्ञो आरोचेसुम्।&lt;br&gt;&#xA;राजा ये अमच्चा मारेतुकामा अहेसुं, तेसं ठानन्तरानि अच्छिन्दित्वा, ये न मारेतुकामा, ते उच्चेसु ठानेसु ठपेत्वा कुमारं पुच्छि – ‘‘किस्स पन त्वं, कुमार, मं मारेतुकामोसी’’ति? ‘‘रज्जेनम्हि, देव, अत्थिको’’ति। राजा तस्स रज्जं अदासि।&lt;br&gt;&#xA;सो मय्हं मनोरथो निप्फन्नोति देवदत्तस्स आरोचेसि। ततो नं सो आह – ‘‘त्वं सिङ्गालं अन्तोकत्वा भेरिपरियोनद्धपुरिसो विय सुकिच्चकारिम्हीति मञ्ञसि, कतिपाहेनेव ते पिता तया कतं अवमानं चिन्तेत्वा सयमेव राजा भविस्सती’’ति। अथ, भन्ते, किं करोमीति? मूलघच्चं घातेहीति। ननु, भन्ते, मय्हं पिता न सत्थवज्झोति? आहारुपच्छेदेन नं मारेहीति। सो पितरं तापनगेहे पक्खिपापेसि, तापनगेहं नाम कम्मकरणत्थाय कतं धूमघरम्। ‘‘मम मातरं ठपेत्वा अञ्ञस्स दट्ठुं मा देथा’’ति आह। देवी सुवण्णसरके भत्तं पक्खिपित्वा उच्छङ्गेनादाय पविसति। राजा तं भुञ्जित्वा यापेति। सो – ‘‘मय्हं पिता कथं यापेती’’ति पुच्छित्वा तं पवत्तिं सुत्वा – ‘‘मय्हं मातु उच्छङ्गं कत्वा पविसितुं मा देथा’’ति आह। ततो पट्ठाय देवी मोळियं पक्खिपित्वा पविसति। तम्पि सुत्वा ‘‘मोळिं बन्धित्वा पविसितुं मा देथा’’ति। ततो सुवण्णपादुकासु भत्तं ठपेत्वा पिदहित्वा पादुका आरुय्ह पविसति। राजा तेन यापेति। पुन ‘‘कथं यापेती’’ति पुच्छित्वा तमत्थं सुत्वा ‘‘पादुका आरुय्ह पविसितुम्पि मा देथा’’ति आह। ततो पट्ठाय देवी गन्धोदकेन न्हायित्वा सरीरं चतुमधुरेन मक्खेत्वा पारुपित्वा पविसति। राजा तस्सा सरीरं लेहित्वा यापेति। पुन पुच्छित्वा तं पवत्तिं सुत्वा ‘‘इतो पट्ठाय मय्हं मातु पवेसनं निवारेथा’’ति आह। देवी द्वारमूले ठत्वा ‘‘सामि, बिम्बिसार, एतं दहरकाले मारेतुं न अदासि, अत्तनो सत्तुं अत्तनाव पोसेसि, इदं पन दानि ते पच्छिमदस्सनं, नाहं इतो पट्ठाय तुम्हे पस्सितुं लभामि, सचे मय्हं दोसो अत्थि, खमथ देवा’’ति रोदित्वा कन्दित्वा निवत्ति।&lt;br&gt;&#xA;ततो पट्ठाय रञ्ञो आहारो नत्थि। राजा मग्गफलसुखेन चङ्कमेन यापेति। अतिविय अस्स अत्तभावो विरोचति। सो – ‘‘कथं, मे भणे, पिता यापेती’’ति पुच्छित्वा ‘‘चङ्कमेन, देव, यापेति; अतिविय चस्स अत्तभावो विरोचती’’ति सुत्वा ‘चङ्कमं दानिस्स हारेस्सामी’ति चिन्तेत्वा – ‘‘मय्हं पितु पादे खुरेन फालेत्वा लोणतेलेन मक्खेत्वा खदिरङ्गारेहि वीतच्चितेहि पचथा’’ति न्हापिते पेसेसि। राजा ते दिस्वा – ‘‘नून मय्हं पुत्तो केनचि सञ्ञत्तो भविस्सति, इमे मम मस्सुकरणत्थायागता’’ति चिन्तेसि। ते गन्त्वा वन्दित्वा अट्ठंसु। ‘कस्मा आगतत्था’ति च पुट्ठा तं सासनं आरोचेसुम्। ‘‘तुम्हाकं रञ्ञो मनं करोथा’’ति च वुत्ता ‘निसीद, देवा’ति वत्वा च राजानं वन्दित्वा – ‘‘देव, मयं रञ्ञो आणं करोम, मा अम्हाकं कुज्झित्थ, नयिदं तुम्हादिसानं धम्मराजूनं अनुच्छविक’’न्ति वत्वा वामहत्थेन गोप्फके गहेत्वा दक्खिणहत्थेन खुरं गहेत्वा पादतलानि फालेत्वा लोणतेलेन मक्खेत्वा खदिरङ्गारेहि वीतच्चितेहि पचिंसु। राजा किर पुब्बे चेतियङ्गणे सउपाहनो अगमासि, निसज्जनत्थाय पञ्ञत्तकटसारकञ्च अधोतेहि पादेहि अक्कमि, तस्सायं निस्सन्दोति वदन्ति। रञ्ञो बलववेदना उप्पन्ना। सो – ‘‘अहो बुद्धो, अहो धम्मो, अहो सङ्घो’’ति अनुस्सरन्तोयेव चेतियङ्गणे खित्तमाला विय मिलायित्वा चातुमहाराजिकदेवलोके वेस्सवणस्स परिचारको जनवसभो नाम यक्खो हुत्वा निब्बत्ति।&lt;br&gt;&#xA;तं दिवसमेव अजातसत्तुस्स पुत्तो जातो, पुत्तस्स जातभावञ्च पितुमतभावञ्च निवेदेतुं द्वे लेखा एकक्खणेयेव आगता। अमच्चा – ‘‘पठमं पुत्तस्स जातभावं आरोचेस्सामा’’ति तं लेखं रञ्ञो हत्थे ठपेसुम्। रञ्ञो तङ्खणेयेव पुत्तसिनेहो उप्पज्जित्वा सकलसरीरं खोभेत्वा अट्ठिमिञ्जं आहच्च अट्ठासि। तस्मिं खणे पितुगुणमञ्ञासि – ‘‘मयि जातेपि मय्हं पितु एवमेव सिनेहो उप्पन्नो’’ति। सो – ‘‘गच्छथ, भणे, मय्हं पितरं विस्सज्जेथा’’ति आह। ‘‘किं विस्सज्जापेथ, देवा’’ति इतरं लेखं हत्थे ठपयिंसु।&lt;br&gt;&#xA;सो तं पवत्तिं सुत्वा रोदमानो मातुसमीपं गन्त्वा – ‘‘अहोसि नु, खो, अम्म, मय्हं पितु मयि जाते सिनेहो’’ति? सा आह – ‘‘बालपुत्त, किं वदेसि, तव दहरकाले अङ्गुलिया पीळका उट्ठहि। अथ तं रोदमानं सञ्ञापेतुं असक्कोन्ता तं गहेत्वा विनिच्छयट्ठाने निसिन्नस्स तव पितु सन्तिकं अगमंसु। पिता ते अङ्गुलिं मुखे ठपेसि। पीळका मुखेयेव भिज्जि। अथ खो पिता तव सिनेहेन तं लोहितमिस्सकं पुब्बं अनिट्ठुभित्वाव अज्झोहरि। एवरूपो ते पितु सिनेहो’’ति। सो रोदित्वा परिदेवित्वा पितु सरीरकिच्चं अकासि।&lt;br&gt;&#xA;देवदत्तोपि अजातसत्तुं उपसङ्कमित्वा – ‘‘पुरिसे, महाराज, आणापेहि, ये समणं गोतमं जीविता वोरोपेस्सन्ती’’ति वत्वा तेन दिन्ने पुरिसे पेसेत्वा सयं गिज्झकूटं आरुय्ह यन्तेन सिलं पविज्झित्वा नाळागिरिहत्थिं मुञ्चापेत्वापि केनचि उपायेन भगवन्तं मारेतुं असक्कोन्तो परिहीनलाभसक्कारो पञ्च वत्थूनि याचित्वा तानि अलभमानो तेहि जनं सञ्ञापेस्सामीति सङ्घभेदं कत्वा सारिपुत्तमोग्गल्लानेसु परिसं आदाय पक्कन्तेसु उण्हलोहितं मुखेन छड्डेत्वा नवमासे गिलानमञ्चे निपज्जित्वा विप्पटिसारजातो – ‘‘कुहिं एतरहि सत्था वसती’’ति पुच्छित्वा ‘‘जेतवने’’ति वुत्ते मञ्चकेन मं आहरित्वा सत्थारं दस्सेथाति वत्वा आहरियमानो भगवतो दस्सनारहस्स कम्मस्स अकतत्ता जेतवने पोक्खरणीसमीपेयेव द्वेधा भिन्नं पथविं पविसित्वा महानिरये पतिट्ठितोति। अयमेत्थ सङ्खेपो। वित्थारकथानयो खन्धके आगतो। आगतत्ता पन सब्बं न वुत्तन्ति। एवं अजातोयेव रञ्ञो सत्तु भविस्सतीति नेमित्तकेहि निद्दिट्ठोति अजातसत्तु।&lt;br&gt;&#xA;वेदेहिपुत्तोति अयं कोसलरञ्ञो धीताय पुत्तो, न विदेहरञ्ञो। वेदेहीति पन पण्डिताधिवचनमेतम्। यथाह – ‘‘वेदेहिका गहपतानी (म॰ नि॰ १.२२६), अय्यो आनन्दो वेदेहमुनी’’ति (सं॰ नि॰ २.१५४)। तत्रायं वचनत्थो – विदन्ति एतेनाति वेदो, ञाणस्सेतं अधिवचनम्। वेदेन ईहति घटति वायमतीति वेदेही। वेदेहिया पुत्तो वेदेहिपुत्तो।&lt;br&gt;&#xA;तदहूति तस्मिं अहु, तस्मिं दिवसेति अत्थो। उपवसन्ति एत्थाति उपोसथो, उपवसन्तीति सीलेन वा अनसनेन वा उपेता हुत्वा वसन्तीति अत्थो। अयं पनेत्थ अत्थुद्धारो – ‘‘आयामावुसो, कप्पिन, उपोसथं गमिस्सामा’’तिआदीसु पातिमोक्खुद्देसो उपोसथो। ‘‘एवं अट्ठङ्गसमन्नागतो खो, विसाखे, उपोसथो उपवुत्थो’’तिआदीसु (अ॰ नि॰ ८.४३) सीलम्। ‘‘सुद्धस्स वे सदा फग्गु, सुद्धस्सुपोसथो सदा’’तिआदीसु (म॰ नि॰ १.७९) उपवासो। ‘‘उपोसथो नाम नागराजा’’तिआदीसु (दी॰ नि॰ २.२४६) पञ्ञत्ति । ‘‘न, भिक्खवे, तदहुपोसथे सभिक्खुका आवासा’’तिआदीसु (महाव॰ १८१) उपवसितब्बदिवसो। इधापि सोयेव अधिप्पेतो। सो पनेस अट्ठमी चातुद्दसी पन्नरसीभेदेन तिविधो। तस्मा सेसद्वयनिवारणत्थं पन्नरसेति वुत्तम्। तेनेव वुत्तं – ‘‘उपवसन्ति एत्थाति उपोसथो’’ति।&lt;br&gt;&#xA;कोमुदियाति कुमुदवतिया। तदा किर कुमुदानि सुपुप्फितानि होन्ति, तानि एत्थ सन्तीति कोमुदी। चातुमासिनियाति चातुमासिया, सा हि चतुन्नं मासानं परियोसानभूताति चातुमासी। इध पन चातुमासिनीति वुच्चति। मासपुण्णताय उतुपुण्णताय संवच्छरपुण्णताय पुण्णा सम्पुण्णाति पुण्णा। मा इति चन्दो वुच्चति, सो एत्थ पुण्णोति पुण्णमा। एवं पुण्णाय पुण्णमायाति इमस्मिं पदद्वये च अत्थो वेदितब्बो।&lt;br&gt;&#xA;राजामच्चपरिवुतोति एवरूपाय रजतघटविनिग्गताहि खीरधाराहि धोवियमानदिसाभागाय विय, रजतविमानविच्चुतेहि मुत्तावळिसुमनकुसुमदामसेतदुकूलकुमुदविसरेहि सम्परिकिण्णाय विय च, चतुरुपक्किलेसविमुत्तपुण्णचन्दप्पभासमुदयोभासिताय रत्तिया राजामच्चेहि परिवुतोति अत्थो। उपरिपासादवरगतोति पासादवरस्स उपरिगतो। महारहे समुस्सितसेतच्छत्ते कञ्चनासने निसिन्नो होति। कस्मा निसिन्नो? निद्दाविनोदनत्थम्। अयञ्हि राजा पितरि उपक्कन्तदिवसतो पट्ठाय – ‘‘निद्दं ओक्कमिस्सामी’’ति निमीलितमत्तेसुयेव अक्खीसु सत्तिसतअब्भाहतो विय कन्दमानोयेव पबुज्झि। किमेतन्ति च वुत्ते, न किञ्चीति वदति। तेनस्स अमनापा निद्दा, इति निद्दाविनोदनत्थं निसिन्नो। अपि च तस्मिं दिवसे नक्खत्तं सङ्घुट्ठं होति। सब्बं नगरं सित्तसम्मट्ठं विप्पकिण्णवालुकं पञ्चवण्णकुसुमलाजपुण्णघटपटिमण्डितघरद्वारं समुस्सितधजपटाकविचित्रसमुज्जलितदीपमालालङ्कतसब्बदिसाभागं वीथिसभागेन रच्छासभागेन नक्खत्तकीळं अनुभवमानेन महाजनेन समाकिण्णं होति। इति नक्खत्तदिवसतायपि निसिन्नोति वदन्ति। एवं पन वत्वापि – ‘‘राजकुलस्स नाम सदापि नक्खत्तमेव, निद्दाविनोदनत्थंयेव पनेस निसिन्नो’’ति सन्निट्ठानं कतम्।&lt;br&gt;&#xA;उदानं उदानेसीति उदाहारं उदाहरि, यथा हि यं तेलं मानं गहेतुं न सक्कोति, विस्सन्दित्वा गच्छति, तं अवसेकोति वुच्चति। यञ्च जलं तळाकं गहेतुं न सक्कोति, अज्झोत्थरित्वा गच्छति, तं ओघोति वुच्चति; एवमेव यं पीतिवचनं हदयं गहेतुं न सक्कोति, अधिकं हुत्वा अन्तो असण्ठहित्वा बहिनिक्खमति, तं उदानन्ति वुच्चति। एवरूपं पीतिमयं वचनं निच्छारेसीति अत्थो।&lt;br&gt;&#xA;दोसिनाति दोसापगता, अब्भा, महिका, धूमो, रजो, राहूति इमेहि पञ्चहि उपक्किलेसेहि विरहिताति वुत्तं होति। तस्मा रमणीयातिआदीनि पञ्च थोमनवचनानि। सा हि महाजनस्स मनं रमयतीति रमणीया। वुत्तदोसविमुत्ताय चन्दप्पभाय ओभासितत्ता अतिविय सुरूपाति अभिरूपा। दस्सितुं युत्ताति दस्सनीया। चित्तं पसादेतीति पासादिका। दिवसमासादीनं लक्खणं भवितुं युत्ताति लक्खञ्ञा।&lt;br&gt;&#xA;कं नु ख्वज्जाति कं नु खो अज्ज। समणं वा ब्राह्मणं वाति समितपापताय समणम्। बाहितपापताय ब्राह्मणम्। यं नो पयिरुपासतोति वचनब्यत्तयो एस, यं अम्हाकं पञ्हपुच्छनवसेन पयिरुपासन्तानं मधुरं धम्मं सुत्वा चित्तं पसीदेय्याति अत्थो। इति राजा इमिना सब्बेनपि वचनेन ओभासनिमित्तकम्मं अकासि। कस्स अकासीति? जीवकस्स। किमत्थं? भगवतो दस्सनत्थम्। किं भगवन्तं सयं दस्सनाय उपगन्तुं न सक्कोतीति? आम, न सक्कोति। कस्मा? महापराधताय।&lt;br&gt;&#xA;तेन हि भगवतो उपट्ठाको अरियसावको अत्तनो पिता मारितो, देवदत्तो च तमेव निस्साय भगवतो बहुं अनत्थमकासि, इति महापराधो एस, ताय महापराधताय सयं गन्तुं न सक्कोति। जीवको पन भगवतो उपट्ठाको, तस्स पिट्ठिछायाय भगवन्तं पस्सिस्सामीति ओभासनिमित्तकम्मं अकासि। किं जीवको पन – ‘‘मय्हं इदं ओभासनिमित्तकम्म’’न्ति जानातीति? आम जानाति। अथ कस्मा तुण्ही अहोसीति? विक्खेपपच्छेदनत्थम्।&lt;br&gt;&#xA;तस्सञ्हि परिसति छन्नं सत्थारानं उपट्ठाका बहू सन्निपतिता, ते असिक्खितानं पयिरुपासनेन सयम्पि असिक्खिताव। ते मयि भगवतो गुणकथं आरद्धे अन्तरन्तरा उट्ठायुट्ठाय अत्तनो सत्थारानं गुणं कथेस्सन्ति, एवं मे सत्थु गुणकथा परियोसानं न गमिस्सति। राजा पन इमेसं कुलूपके उपसङ्कमित्वा गहितासारताय तेसं गुणकथाय अनत्तमनो हुत्वा मं पटिपुच्छिस्सति, अथाहं निब्बिक्खेपं सत्थु गुणं कथेत्वा राजानं सत्थु सन्तिकं गहेत्वा गमिस्सामीति जानन्तोव विक्खेपपच्छेदनत्थं तुण्ही अहोसीति।&lt;br&gt;&#xA;तेपि अमच्चा एवं चिन्तेसुं – ‘‘अज्ज राजा पञ्चहि पदेहि रत्तिं थोमेति, अद्धा किञ्चि समणं वा ब्राह्मणं वा उपसङ्कमित्वा पञ्हं पुच्छित्वा धम्मं सोतुकामो, यस्स चेस धम्मं सुत्वा पसीदिस्सति, तस्स च महन्तं सक्कारं करिस्सति, यस्स पन कुलूपको समणो राजकुलूपको होति, भद्दं तस्सा’’ति।&lt;br&gt;&#xA;१५१-१५२. ते एवं चिन्तेत्वा – ‘‘अहं अत्तनो कुलूपकसमणस्स वण्णं वत्वा राजानं गहेत्वा गमिस्सामि, अहं गमिस्सामी’’ति अत्तनो अत्तनो कुलूपकानं वण्णं कथेतुं आरद्धा। तेनाह – ‘‘एवं वुत्ते अञ्ञतरो राजामच्चो’’तिआदि। तत्थ पूरणोति तस्स सत्थुपटिञ्ञस्स नामम्। कस्सपोति गोत्तम्। सो किर अञ्ञतरस्स कुलस्स एकूनदाससतं पूरयमानो जातो, तेनस्स पूरणोति नामं अकंसु। मङ्गलदासत्ता चस्स ‘‘दुक्कट’’न्ति वत्ता नत्थि, अकतं वा न कतन्ति। सो ‘‘किमहं एत्थ वसामी’’ति पलायि। अथस्स चोरा वत्थानि अच्छिन्दिंसु, सो पण्णेन वा तिणेन वा पटिच्छादेतुम्पि अजानन्तो जातरूपेनेव एकं गामं पाविसि। मनुस्सा तं दिस्वा ‘‘अयं समणो अरहा अप्पिच्छो, नत्थि इमिना सदिसो’’ति पूवभत्तादीनि गहेत्वा उपसङ्कमन्ति। सो – ‘‘मय्हं साटकं अनिवत्थभावेन इदं उप्पन्न’’न्ति ततो पट्ठाय साटकं लभित्वापि न निवासेसि, तदेव पब्बज्जं अग्गहेसि, तस्स सन्तिके अञ्ञेपि अञ्ञेपीति पञ्चसतमनुस्सा पब्बजिंसु। तं सन्धायाह – ‘‘पूरणो कस्सपो’’ति।&lt;br&gt;&#xA;पब्बजितसमूहसङ्खातो सङ्घो अस्स अत्थीति सङ्घी। स्वेव गणो अस्स अत्थीति गणी। आचारसिक्खापनवसेन तस्स गणस्स आचरियोति गणाचरियो। ञातोति पञ्ञातो पाकटो। ‘‘अप्पिच्छो सन्तुट्ठो। अप्पिच्छताय वत्थम्पि न निवासेती’’ति एवं समुग्गतो यसो अस्स अत्थीति यसस्सी। तित्थकरोति लद्धिकरो। साधुसम्मतोति अयं साधु, सुन्दरो, सप्पुरिसोति एवं सम्मतो। बहुजनस्साति अस्सुतवतो अन्धबालपुथुज्जनस्स। पब्बजिततो पट्ठाय अतिक्कन्ता बहू रत्तियो जानातीति रत्तञ्ञू। चिरं पब्बजितस्स अस्साति चिरपब्बजितो, अचिरपब्बजितस्स हि कथा ओकप्पनीया न होति, तेनाह ‘‘चिरपब्बजितो’’ति। अद्धगतोति अद्धानं गतो, द्वे तयो राजपरिवट्टे अतीतोति अधिप्पायो। वयोअनुप्पत्तोति पच्छिमवयं अनुप्पत्तो। इदं उभयम्पि – ‘‘दहरस्स कथा ओकप्पनीया न होती’’ति एतं सन्धाय वुत्तम्।&lt;br&gt;&#xA;तुण्ही अहोसीति सुवण्णवण्णं मधुररसं अम्बपक्कं खादितुकामो पुरिसो आहरित्वा हत्थे ठपितं काजरपक्कं दिस्वा विय झानाभिञ्ञादिगुणयुत्तं तिलक्खणब्भाहतं मधुरं धम्मकथं सोतुकामो पुब्बे पूरणस्स दस्सनेनापि अनत्तमनो इदानि गुणकथाय सुट्ठुतरं अनत्तमनो हुत्वा तुण्ही अहोसि। अनत्तमनो समानोपि पन ‘‘सचाहं एतं तज्जेत्वा गीवायं गहेत्वा नीहरापेस्सामि, ‘यो यो कथेसि, तं तं राजा एवं करोती’ति भीतो अञ्ञोपि कोचि किञ्चि न कथेस्सती’’ति अमनापम्पि तं कथं अधिवासेत्वा तुण्ही एव अहोसि। अथञ्ञो – ‘‘अहं अत्तनो कुलूपकस्स वण्णं कथेस्सामी’’ति चिन्तेत्वा वत्तुं आरभि। तेन वुत्तं – अञ्ञतरोपि खोतिआदि। तं सब्बं वुत्तनयेनेव वेदितब्बम्।&lt;br&gt;&#xA;एत्थ पन मक्खलीति तस्स नामम्। गोसालाय जातत्ता गोसालोति दुतियं नामम्। तं किर सकद्दमाय भूमिया तेलघटं गहेत्वा गच्छन्तं – ‘‘तात, मा खली’’ति सामिको आह। सो पमादेन खलित्वा पतित्वा सामिकस्स भयेन पलायितुं आरद्धो। सामिको उपधावित्वा दुस्सकण्णे अग्गहेसि। सो साटकं छड्डेत्वा अचेलको हुत्वा पलायि। सेसं पूरणसदिसमेव।&lt;br&gt;&#xA;१५३. अजितोति तस्स नामम्। केसकम्बलं धारेतीति केसकम्बलो। इति नामद्वयं संसन्दित्वा अजितो केसकम्बलोति वुच्चति । तत्थ केसकम्बलो नाम मनुस्सकेसेहि कतकम्बलो। ततो पटिकिट्ठतरं वत्थं नाम नत्थि। यथाह – ‘‘सेय्यथापि, भिक्खवे, यानि कानिचि तन्तावुतानं वत्थानं, केसकम्बलो तेसं पटिकिट्ठो अक्खायति। केसकम्बलो, भिक्खवे, सीते सीतो, उण्हे उण्हो, दुब्बण्णो दुग्गन्धो दुक्खसम्फस्सो’’ति (अ॰ नि॰ ३.१३८)।&lt;br&gt;&#xA;१५४. पकुधोति तस्स नामम्। कच्चायनोति गोत्तम्। इति नामगोत्तं संसन्दित्वा पकुधो कच्चायनोति वुच्चति। सीतुदकपटिक्खित्तको एस, वच्चं कत्वापि उदककिच्चं न करोति, उण्होदकं वा कञ्जियं वा लभित्वा करोति, नदिं वा मग्गोदकं वा अतिक्कम्म – ‘‘सीलं मे भिन्न’’न्ति वालिकथूपं कत्वा सीलं अधिट्ठाय गच्छति। एवरूपो निस्सिरीकलद्धिको एस।&lt;br&gt;&#xA;१५५. सञ्चयोति तस्स नामम्। बेलट्ठस्स पुत्तोति बेलट्ठपुत्तो।&lt;br&gt;&#xA;१५६. अम्हाकं गण्ठनकिलेसो पलिबन्धनकिलेसो नत्थि, किलेसगण्ठरहिता मयन्ति एवंवादिताय लद्धनामवसेन निगण्ठो। नाटस्स पुत्तो नाटपुत्तो।&lt;/p&gt;</description>
    </item>
    <item>
      <title>०३. अम्बट्ठसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/03_ambaTThasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/03_ambaTThasuttavaNNanA/</guid>
      <description>&lt;p&gt;३. अम्बट्ठसुत्तवण्णना&lt;/p&gt;&#xA;&lt;h2 id=&#34;अदधनगमनवणणन&#34;&gt;अद्धानगमनवण्णना&lt;/h2&gt;&#xA;&lt;p&gt;२५४. एवं मे सुतं…पे॰… कोसलेसूति अम्बट्ठसुत्तम्। तत्रायं अपुब्बपदवण्णना। कोसलेसूति कोसला नाम जानपदिनो राजकुमारा। तेसं निवासो एकोपि जनपदो रूळ्हीसद्देन कोसलाति वुच्चति, तस्मिं कोसलेसु जनपदे। पोराणा पनाहु – यस्मा पुब्बे महापनादं राजकुमारं नानानाटकादीनि दिस्वा सितमत्तम्पि अकरोन्तं सुत्वा राजा आह – ‘‘यो मम पुत्तं हसापेति, सब्बालङ्कारेन नं अलङ्करोमी’’ति। ततो नङ्गलानिपि छड्डेत्वा महाजनकाये सन्निपतिते मनुस्सा सातिरेकानि सत्तवस्सानि नानाकीळायो दस्सेत्वापि तं हसापेतुं नासक्खिंसु, ततो सक्को देवराजा नाटकं पेसेसि, सो दिब्बनाटकं दस्सेत्वा हसापेसि। अथ ते मनुस्सा अत्तनो अत्तनो वसनोकासाभिमुखा पक्कमिंसु। ते पटिपथे मित्तसुहज्जादयो दिस्वा पटिसन्थारं करोन्ता – ‘‘कच्चि भो कुसलं, कच्चि भो कुसल’’न्ति आहंसु। तस्मा तं ‘‘कुसल’’न्ति वचनं उपादाय सो पदेसो कोसलाति वुच्चतीति।&lt;br&gt;&#xA;चारिकं चरमानोति अद्धानगमनं गच्छन्तो। चारिका च नामेसा भगवतो दुविधा होति – तुरितचारिका च, अतुरितचारिका च। तत्थ दूरेपि बोधनेय्यपुग्गलं दिस्वा तस्स बोधनत्थाय सहसा गमनं तुरितचारिका नाम, सा महाकस्सपस्स पच्चुग्गमनादीसु दट्ठब्बा। भगवा हि महाकस्सपत्थेरं पच्चुग्गच्छन्तो मुहुत्तेन तिगावुतं मग्गं अगमासि। आळवकस्सत्थाय तिंसयोजनं, तथा अङ्गुलिमालस्स। पक्कुसातिस्स पन पञ्चचत्तालीसयोजनम्। महाकप्पिनस्स वीसयोजनसतम्। धनियस्सत्थाय सत्तयोजनसतानि अगमासि। धम्मसेनापतिनो सद्धिविहारिकस्स वनवासीतिस्ससामणेरस्स तिगावुताधिकं वीसयोजनसतम्।&lt;br&gt;&#xA;एकदिवसं किर थेरो – ‘‘तिस्ससामणेरस्स सन्तिकं, भन्ते, गच्छामी’’ति आह। भगवा – ‘‘अहम्पि गमिस्सामी’’ति वत्वा आयस्मन्तं आनन्दं आमन्तेसि – ‘‘आनन्द, वीसतिसहस्सानं छळभिञ्ञानं आरोचेहि, भगवा किर वनवासिस्स तिस्ससामणेरस्स सन्तिकं गमिस्सती’’ति। ततो दुतियदिवसे वीसतिसहस्सखीणासवपरिवारो आकासे उप्पतित्वा वीसतियोजनसतमत्थके तस्स गोचरगामद्वारे ओतरित्वा चीवरं पारुपि। तं कम्मन्तं गच्छमाना मनुस्सा दिस्वा – ‘‘सत्था नो आगतो, मा कम्मन्तं अगमित्था’’ति वत्वा आसनानि पञ्ञपेत्वा यागुं दत्वा पातरासभत्तं करोन्ता – ‘‘कुहिं, भन्ते, भगवा गच्छती’’ति दहरभिक्खू पुच्छिंसु। उपासका न भगवा अञ्ञत्थ गच्छति, इधेव तिस्ससामणेरस्स दस्सनत्थायागतोति। ते – ‘‘अम्हाकं कुलूपकस्स किर थेरस्स दस्सनत्थाय सत्था आगतो, नो वत नो थेरो ओरमत्तको’’ति सोमनस्सजाता अहेसुम्।&lt;br&gt;&#xA;अथ खो भगवतो भत्तकिच्चपरियोसाने सामणेरो गामे पिण्डाय चरित्वा – ‘‘उपासका, महाभिक्खुसङ्घो’’ति पुच्छि। अथस्स ते ‘‘सत्था, भन्ते, आगतो’’ति आरोचेसुम्। सो भगवन्तं उपसङ्कमित्वा पिण्डपातेन आपुच्छि। सत्था तस्स पत्तं हत्थेन गहेत्वा – ‘‘अलं, तिस्स, निट्ठितं भत्तकिच्च’’न्ति आह। ततो उपज्झायं आपुच्छित्वा अत्तनो पत्तासने निसीदित्वा भत्तकिच्चमकासि। अथस्स भत्तकिच्चपरियोसाने सत्था मङ्गलं वत्वा निक्खमित्वा गामद्वारे ठत्वा – ‘‘कतरो ते, तिस्स, वसनट्ठानं गतमग्गो’’ति आह। अयं भगवाति। मग्गं देसयमानो पुरतो याहि तिस्साति। भगवा किर सदेवकस्स लोकस्स मग्गदेसकोपि समानो सकले तिगावुते मग्गे ‘सामणेरं दट्ठुं लच्छामी’ति तं मग्गदेसकं अकासि।&lt;br&gt;&#xA;सो अत्तनो वसनट्ठानं गन्त्वा भगवतो वत्तमकासि। अथ नं भगवा – ‘‘कतरो ते, तिस्स, चङ्कमो’’ति पुच्छित्वा तत्थ गन्त्वा सामणेरस्स निसीदनपासाणे निसीदित्वा – ‘‘तिस्स, इमस्मिं ठाने सुखं वसी’’ति पुच्छि। सो आह – ‘‘आम, भन्ते, इमस्मिं ठाने वसन्तस्स सीहब्यग्घहत्थिमिगमोरादीनं सद्दं सुणतो अरञ्ञसञ्ञा उप्पज्जति, ताय सुखं वसामी’’ति। अथ नं भगवा – ‘‘तिस्स, भिक्खुसङ्घं सन्निपातेहि, बुद्धदायज्जं ते दस्सामी’’ति वत्वा सन्निपतिते भिक्खुसङ्घे उपसम्पादेत्वा अत्तनो वसनट्ठानमेव अगमासीति। अयं तुरितचारिका नाम। यं पन गामनिगमपटिपाटिया देवसिकं योजनद्वियोजनवसेन पिण्डपातचरियादीहि लोकं अनुग्गण्हन्तस्स गमनं, अयं अतुरितचारिका नाम।&lt;br&gt;&#xA;इमं पन चारिकं चरन्तो भगवा महामण्डलं, मज्झिममण्डलं, अन्तोमण्डलन्ति इमेसं तिण्णं मण्डलानं अञ्ञतरस्मिं चरति। तत्थ महामण्डलं नवयोजनसतिकं, मज्झिममण्डलं छयोजनसतिकं , अन्तोमण्डलं तियोजनसतिकम्। यदा महामण्डले चारिकं चरितुकामो होति, महापवारणाय पवारेत्वा पाटिपददिवसे महाभिक्खुसङ्घपरिवारो निक्खमति। समन्ता योजनसतं एककोलाहलं होति। पुरिमं पुरिमं आगता निमन्तेतुं लभन्ति। इतरेसु द्वीसु मण्डलेसु सक्कारो महामण्डले ओसरति। तत्थ भगवा तेसु तेसु गामनिगमेसु एकाहं द्वीहं वसन्तो महाजनं आमिसप्पटिग्गहेन अनुग्गण्हन्तो धम्मदानेन चस्स विवट्टसन्निस्सितं कुसलं वड्ढेन्तो नवहि मासेहि चारिकं परियोसापेति। सचे पन अन्तोवस्से भिक्खूनं समथविपस्सना तरुणा होन्ति, महापवारणाय अपवारेत्वा पवारणासङ्गहं दत्वा कत्तिकपुण्णमायं पवारेत्वा मिगसिरस्स पठमपाटिपददिवसे महाभिक्खुसङ्घपरिवारो निक्खमित्वा मज्झिममण्डले ओसरति। अञ्ञेनपि कारणेन मज्झिममण्डले चारिकं चरितुकामो चतुमासं वसित्वाव निक्खमति। वुत्तनयेनेव इतरेसु द्वीसु मण्डलेसु सक्कारो मज्झिममण्डले ओसरति। भगवा पुरिमनयेनेव लोकं अनुग्गण्हन्तो अट्ठहि मासेहि चारिकं परियोसापेति। सचे पन चतुमासं वुत्थवस्सस्सापि भगवतो वेनेय्यसत्ता अपरिपक्किन्द्रिया होन्ति, तेसं इन्द्रियपरिपाकं आगमयमानो अपरम्पि एकमासं वा द्वितिचतुमासं वा तत्थेव वसित्वा महाभिक्खुसङ्घपरिवारो निक्खमति। वुत्तनयेनेव इतरेसु द्वीसु मण्डलेसु सक्कारो अन्तोमण्डले ओसरति। भगवा पुरिमनयेनेव लोकं अनुग्गण्हन्तो सत्तहि वा छहि वा पञ्चहि वा चतूहि वा मासेहि चारिकं परियोसापेति। इति इमेसु तीसु मण्डलेसु यत्थ कत्थचि चारिकं चरन्तो न चीवरादिहेतु चरति। अथ खो ये दुग्गतबालजिण्णब्याधिता, ते कदा तथागतं आगन्त्वा पस्सिस्सन्ति। मयि पन चारिकं चरन्ते महाजनो तथागतस्स दस्सनं लभिस्सति। तत्थ केचि चित्तानि पसादेस्सन्ति , केचि मालादीहि पूजेस्सन्ति, केचि कटच्छुभिक्खं दस्सन्ति, केचि मिच्छादस्सनं पहाय सम्मादिट्ठिका भविस्सन्ति। तं नेसं भविस्सति दीघरत्तं हिताय सुखायाति। एवं लोकानुकम्पकाय चारिकं चरति।&lt;br&gt;&#xA;अपि च चतूहि कारणेहि बुद्धा भगवन्तो चारिकं चरन्ति, जङ्घविहारवसेन सरीरफासुकत्थाय, अत्थुप्पत्तिकालाभिकङ्खनत्थाय, भिक्खूनं सिक्खापदपञ्ञापनत्थाय, तत्थ तत्थ परिपाकगतिन्द्रिये बोधनेय्यसत्ते बोधनत्थायाति। अपरेहिपि चतूहि कारणेहि बुद्धा भगवन्तो चारिकं चरन्ति बुद्धं सरणं गच्छिस्सन्तीति वा, धम्मं, सङ्घं सरणं गच्छिस्सन्तीति वा, महता धम्मवस्सेन चतस्सो परिसा सन्तप्पेस्सामीति वा। अपरेहिपि पञ्चहि कारणेहि बुद्धा भगवन्तो चारिकं चरन्ति पाणातिपाता विरमिस्सन्तीति वा, अदिन्नादाना , कामेसुमिच्छाचारा, मुसावादा, सुरामेरयमज्जपमादट्ठाना विरमिस्सन्तीति वा। अपरेहिपि अट्ठहि कारणेहि बुद्धा भगवन्तो चारिकं चरन्ति – पठमं झानं पटिलभिस्सन्तीति वा, दुतियं झानं…पे॰… नेवसञ्ञानासञ्ञायतनसमापत्तिं पटिलभिस्सन्तीति वा। अपरेहिपि अट्ठहि कारणेहि बुद्धा भगवन्तो चारिकं चरन्ति – सोतापत्तिमग्गं अधिगमिस्सन्तीति वा, सोतापत्तिफलं…पे॰… अरहत्तफलं सच्छिकरिस्सन्तीति वाति। अयं अतुरितचारिका, इध चारिकाति अधिप्पेता। सा पनेसा दुविधा होति – अनिबद्धचारिका च निबद्धचारिका च। तत्थ यं गामनिगमनगरपटिपाटिवसेन चरति, अयं अनिबद्धचारिका नाम। यं पनेकस्सेव बोधनेय्यसत्तस्सत्थाय गच्छति, अयं निबद्धचारिका नाम। एसा इध अधिप्पेता।&lt;br&gt;&#xA;तदा किर भगवतो पच्छिमयामकिच्चपरियोसाने दससहस्सिलोकधातुया ञाणजालं पत्थरित्वा बोधनेय्यबन्धवे ओलोकेन्तस्स पोक्खरसातिब्राह्मणो सब्बञ्ञुतञ्ञाणजालस्स अन्तो पविट्ठो। अथ भगवा अयं ब्राह्मणो मय्हं ञाणजाले पञ्ञायति, ‘‘अत्थि नु ख्वस्स उपनिस्सयो’’ति वीमंसन्तो सोतापत्तिमग्गस्स उपनिस्सयं दिस्वा – ‘‘एसो मयि एतं जनपदं गते लक्खणपरियेसनत्थं अम्बट्ठं अन्तेवासिं पहिणिस्सति, सो मया सद्धिं वादपटिवादं कत्वा नानप्पकारं असब्भिवाक्यं वक्खति, तमहं दमेत्वा निब्बिसेवनं करिस्सामि। सो आचरियस्स कथेस्सति, अथस्साचरियो तं कथं सुत्वा आगम्म मम लक्खणानि परियेसिस्सति, तस्साहं धम्मं देसेस्सामि। सो देसनापरियोसाने सोतापत्तिफले पतिट्ठहिस्सति। देसना महाजनस्स सफला भविस्सती’’ति पञ्चभिक्खुसतपरिवारो तं जनपदं पटिपन्नो। तेन वुत्तं – ‘‘कोसलेसु चारिकं चरमानो महता भिक्खुसङ्घेन सद्धिं पञ्चमत्तेहि भिक्खुसतेही’’ति।&lt;br&gt;&#xA;येन इच्छानङ्गलन्ति येन दिसाभागेन इच्छानङ्गलं अवसरितब्बम्। यस्मिं वा पदेसे इच्छानङ्गलम्। इज्झानङ्गलन्तिपि पाठो। तदवसरीति तेन अवसरि, तं वा अवसरि। तेन दिसाभागेन गतो, तं वा पदेसं गतोति अत्थो। इच्छानङ्गले विहरति इच्छानङ्गलवनसण्डेति इच्छानङ्गलं उपनिस्साय इच्छानङ्गलवनसण्डे सीलखन्धावारं बन्धित्वा समाधिकोन्तं उस्सापेत्वा सब्बञ्ञुतञ्ञाणसरं परिवत्तयमानो धम्मराजा यथाभिरुचितेन विहारेन विहरति।&lt;/p&gt;</description>
    </item>
    <item>
      <title>०४. सोणदण्डसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/04_soNadaNDasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/04_soNadaNDasuttavaNNanA/</guid>
      <description>&lt;p&gt;४. सोणदण्डसुत्तवण्णना&lt;br&gt;&#xA;३००. एवं मे सुतं…पे॰… अङ्गेसूति सोणदण्डसुत्तम्। तत्रायं अपुब्बपदवण्णना। अङ्गेसूति अङ्गा नाम अङ्गपासादिकताय एवं लद्धवोहारा जानपदिनो राजकुमारा, तेसं निवासो एकोपि जनपदो रूळ्हिसद्देन अङ्गाति वुच्चति, तस्मिं अङ्गेसु जनपदे। चारिकन्ति इधापि अतुरितचारिका चेव निबद्धचारिका च अधिप्पेता। तदा किर भगवतो दससहस्सिलोकधातुं ओलोकेन्तस्स सोणदण्डो ब्राह्मणो ञाणजालस्स अन्तो पञ्ञायित्थ। अथ भगवा अयं ब्राह्मणो मय्हं ञाणजाले पञ्ञायति। ‘अत्थि नु ख्वस्सुपनिस्सयो’ति वीमंसन्तो अद्दस। ‘मयि तत्थ गते एतस्स अन्तेवासिनो द्वादसहाकारेहि ब्राह्मणस्स वण्णं भासित्वा मम सन्तिके आगन्तुं न दस्सन्ति। सो पन तेसं वादं भिन्दित्वा एकूनतिंस आकारेहि मम वण्णं भासित्वा मं उपसङ्कमित्वा पञ्हं पुच्छिस्सति। सो पञ्हविस्सज्जनपरियोसाने सरणं गमिस्सती’ति, दिस्वा पञ्चसतभिक्खुपरिवारो तं जनपदं पटिपन्नो। तेन वुत्तं – अङ्गेसु चारिकं चरमानो…पे॰… येन चम्पा तदवसरीति।&lt;br&gt;&#xA;गग्गराय पोक्खरणिया तीरेति तस्स चम्पानगरस्स अविदूरे गग्गराय नाम राजग्गमहेसिया खणितत्ता गग्गराति लद्धवोहारा पोक्खरणी अत्थि। तस्सा तीरे समन्ततो नीलादिपञ्चवण्णकुसुमपटिमण्डितं महन्तं चम्पकवनम्। तस्मिं भगवा कुसुमगन्धसुगन्धे चम्पकवने विहरति। तं सन्धाय गग्गराय पोक्खरणिया तीरेति वुत्तम्। मागधेन सेनियेन बिम्बिसारेनाति एत्थ सो राजा मगधानं इस्सरत्ता मागधो। महतिया सेनाय समन्नागतत्ता सेनियो। बिम्बीति सुवण्णम्। तस्मा सारसुवण्णसदिसवण्णताय बिम्बिसारोति वुच्चति।&lt;br&gt;&#xA;३०१-३०२. बहू बहू हुत्वा संहताति सङ्घा। एकेकिस्साय दिसाय सङ्घो एतेसं अत्थीति सङ्घी। पुब्बे नगरस्स अन्तो अगणा बहि निक्खमित्वा गणतं पत्ताति गणीभूता। खत्तं आमन्तेसीति। खत्ता वुच्चति पुच्छितपञ्हे ब्याकरणसमत्थो महामत्तो, तं आमन्तेसि आगमेन्तूति मुहुत्तं पटिमानेन्तु, मा गच्छन्तूति वुत्तं होति।&lt;/p&gt;</description>
    </item>
    <item>
      <title>०५. कूटदन्तसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/05_kUTadantasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/05_kUTadantasuttavaNNanA/</guid>
      <description>&lt;p&gt;५. कूटदन्तसुत्तवण्णना&lt;br&gt;&#xA;३२३. एवं मे सुतं…पे॰… मगधेसूति कूटदन्तसुत्तम्। तत्रायं अपुब्बपदवण्णना। मगधेसूति मगधा नाम जानपदिनो राजकुमारा, तेसं निवासो एकोपि जनपदो रूळ्हीसद्देन मगधाति वुच्चति, तस्मिं मगधेसु जनपदे। इतो परं पुरिमसुत्तद्वये वुत्तनयमेव। अम्बलट्ठिका ब्रह्मजाले वुत्तसदिसाव। कूटदन्तोति तस्स ब्राह्मणस्स नामम्। उपक्खटोति सज्जितो। वच्छतरसतानीति वच्छसतानि। उरब्भाति तरुणमेण्डका वुच्चन्ति। एते ताव पाळियं आगतायेव। पाळियं पन अनागतानम्पि अनेकेसं मिगपक्खीनं सत्तसत्तसतानि सम्पिण्डितानेवाति वेदितब्बानि। सब्बसत्तसतिकयागं किरेस यजितुकामो होति। थूणूपनीतानीति बन्धित्वा ठपनत्थाय यूपसङ्खातं थूणं उपनीतानि।&lt;br&gt;&#xA;३२८. तिविधन्ति एत्थ विधा वुच्चति ठपना, तिट्ठपनन्ति अत्थो। सोळसपरिक्खारन्ति सोळसपरिवारम्।&lt;br&gt;&#xA;३३०-३३६. पटिवसन्तीति यञ्ञानुभवनत्थाय पटिवसन्ति। भूतपुब्बन्ति इदं भगवा पथवीगतं निधिं उद्धरित्वा पुरतो रासिं करोन्तो विय भवपटिच्छन्नं पुब्बचरितं दस्सेन्तो आह। महाविजितोति सो किर सागरपरियन्तं महन्तं पथवीमण्डलं विजिनि, इति महन्तं विजितमस्साति महाविजितो त्वेव सङ्ख्यं अगमासि। अड्ढोतिआदीसु यो कोचि अत्तनो सन्तकेन विभवेन अड्ढो होति, अयं पन न केवलं अड्ढोयेव, महद्धनो महता अपरिमाणसङ्ख्येन धनेन समन्नागतो। पञ्चकामगुणवसेन महन्ता उळारा भोगा अस्साति महाभोगो। पिण्डपिण्डवसेन चेव सुवण्णमासकरजतमासकादिवसेन च जातरूपरजतस्स पहूतताय पहूतजातरूपरजतो, अनेककोटिसङ्ख्येन जातरूपरजतेन समन्नागतोति अत्थो। वित्तीति तुट्ठि, वित्तिया उपकरणं वित्तूपकरणं तुट्ठिकारणन्ति अत्थो। पहूतं नानाविधालङ्कारसुवण्णरजतभाजनादिभेदं वित्तूपकरणमस्साति पहूतवित्तूपकरणो। सत्तरतनसङ्खातस्स निदहित्वा ठपितधनस्स सब्बपुब्बण्णापरण्णसङ्गहितस्स धञ्ञस्स च पहूतताय पहूतधनधञ्ञो । अथवा इदमस्स देवसिकं परिब्बयदानग्गहणादिवसेन परिवत्तनधनधञ्ञवसेन वुत्तम्।&lt;br&gt;&#xA;परिपुण्णकोसकोट्ठागारोति कोसो वुच्चति भण्डागारं, निदहित्वा ठपितेन धनेन परिपुण्णकोसो, धञ्ञेन परिपुण्णकोट्ठागारो चाति अत्थो। अथवा चतुब्बिधो कोसो – हत्थी, अस्सा, रथा, पत्तीति। कोट्ठागारं तिविधं – धनकोट्ठागारं, वत्थकोट्ठागारं, धञ्ञकोट्ठागारन्ति, तं सब्बम्पि परिपुण्णमस्साति परिपुण्णकोसकोट्ठागारो। उदपादीति उप्पज्जि। अयं किर राजा एकदिवसं रतनावलोकनचारिकं नाम निक्खन्तो। सो भण्डागारिकं पुच्छि – ‘‘तात, इदं एवं बहुधनं केन सङ्घरित’’न्ति? तुम्हाकं पितुपितामहादीहि याव सत्तमा कुलपरिवट्टाति। इदं पन धनं सङ्घरित्वा ते कुहिं गताति? सब्बेव ते, देव, मरणवसं पत्ताति। अत्तनो धनं अगहेत्वाव गता, ताताति? देव, किं वदेथ, धनं नामेतं पहाय गमनीयमेव, नो आदाय गमनीयन्ति। अथ राजा निवत्तित्वा सिरीगब्भे निसिन्नो – ‘अधिगता खो मे’तिआदीनि चिन्तेसि। तेन वुत्तं – ‘‘एवं चेतसो परिवितक्को उदपादी’’ति।&lt;br&gt;&#xA;३३७. ब्राह्मणं आमन्तेत्वाति कस्मा आमन्तेसि? अयं किरेवं चिन्तेसि – ‘‘दानं देन्तेन नाम एकेन पण्डितेन सद्धिं मन्तेत्वा दातुं वट्टति, अनामन्तेत्वा कतकम्मञ्हि पच्छानुतापं करोती’’ति। तस्मा आमन्तेसि। अथ ब्राह्मणो चिन्तेसि – ‘‘अयं राजा महादानं दातुकामो, जनपदे चस्स बहू चोरा, ते अवूपसमेत्वा दानं देन्तस्स खीरदधितण्डुलादिके दानसम्भारे आहरन्तानं निप्पुरिसानि गेहानि चोरा विलुम्पिस्सन्ति जनपदो चोरभयेनेव कोलाहलो भविस्सति, ततो रञ्ञो दानं न चिरं पवत्तिस्सति, चित्तम्पिस्स एकग्गं न भविस्सति, हन्द, नं एतमत्थं सञ्ञापेमी’’ति ततो तमत्थं सञ्ञापेन्तो ‘‘भोतो, खो रञ्ञो’’तिआदिमाह।&lt;br&gt;&#xA;३३८. तत्थ सकण्टकोति चोरकण्टकेहि सकण्टको। पन्थदुहनाति पन्थदुहा, पन्थघातकाति अत्थो। अकिच्चकारी अस्साति अकत्तब्बकारी अधम्मकारी भवेय्य। दस्सुखीलन्ति चोरखीलम्। वधेन वाति मारणेन वा कोट्टनेन वा। बन्धनेनाति अद्दुबन्धनादिना। जानियाति हानिया; ‘‘सतं गण्हथ, सहस्सं गण्हथा’’ति एवं पवत्तितदण्डेनाति अत्थो। गरहायाति पञ्चसिखमुण्डकरणं, गोमयसिञ्चनं, गीवाय कुदण्डकबन्धनन्ति एवमादीनि कत्वा गरहपापनेन। पब्बाजनायाति रट्ठतो नीहरणेन। समूहनिस्सामीति सम्मा हेतुना नयेन कारणेन ऊहनिस्सामि। हतावसेसकाति मतावसेसका। उस्सहन्तीति उस्साहं करोन्ति। अनुप्पदेतूति दिन्ने अप्पहोन्ते पुन अञ्ञम्पि बीजञ्च भत्तञ्च कसिउपकरणभण्डञ्च सब्बं देतूति अत्थो। पाभतं अनुप्पदेतूति सक्खिं अकत्वा पण्णे अनारोपेत्वा मूलच्छेज्जवसेन भण्डमूलं देतूति अत्थो। भण्डमूलस्स हि पाभतन्ति नामम्। यथाह –&lt;br&gt;&#xA;‘‘अप्पकेनपि मेधावी, पाभतेन विचक्खणो।&lt;br&gt;&#xA;समुट्ठापेति अत्तानं, अणुं अग्गिंव सन्धम’’न्ति॥ (जा॰ १.१.४)।&lt;br&gt;&#xA;भत्तवेतनन्ति देवसिकं भत्तञ्चेव मासिकादिपरिब्बयञ्च तस्स तस्स कुसलकम्मसूरभावानुरूपेन ठानन्तरगामनिगमादिदानेन सद्धिं देतूति अत्थो। सकम्मपसुताति कसिवाणिज्जादीसु सकेसु कम्मेसु उय्युत्ता ब्यावटा। रासिकोति धनधञ्ञानं रासिको। खेमट्ठिताति खेमेन ठिता अभया। अकण्टकाति चोरकण्टकरहिता। मुदा मोदमानाति मोदा मोदमाना। अयमेव वा पाठो, अञ्ञमञ्ञं पमुदितचित्ताति अधिप्पायो। अपारुतघराति चोरानं अभावेन द्वारानि असंवरित्वा विवटद्वाराति अत्थो। एतदवोचाति जनपदस्स सब्बाकारेन इद्धफीतभावं ञत्वा एतं अवोच।&lt;/p&gt;</description>
    </item>
    <item>
      <title>०६. महालिसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/06_mahAlisuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/06_mahAlisuttavaNNanA/</guid>
      <description>&lt;p&gt;६. महालिसुत्तवण्णना&lt;/p&gt;&#xA;&lt;h2 id=&#34;बरहमणदतवतथवणणन&#34;&gt;ब्राह्मणदूतवत्थुवण्णना&lt;/h2&gt;&#xA;&lt;p&gt;३५९. एवं मे सुतं – एकं समयं भगवा वेसालियन्ति महालिसुत्तम्। तत्रायं अपुब्बपदवण्णना। वेसालियन्ति पुनप्पुनं विसालभावूपगमनतो वेसालीति लद्धनामके नगरे। महावनेति बहिनगरे हिमवन्तेन सद्धिं एकाबद्धं हुत्वा ठितं सयं जातवनं अत्थि, यं महन्तभावेनेव महावनन्ति वुच्चति, तस्मिं महावने। कूटागारसालायन्ति तस्मिं वनसण्डे सङ्घारामं पतिट्ठपेसुम्। तत्थ कण्णिकं योजेत्वा थम्भानं उपरि कूटागारसालासङ्खेपेन देवविमानसदिसं पासादं अकंसु, तं उपादाय सकलोपि सङ्घारामो ‘‘कूटागारसाला’’ति पञ्ञायित्थ। भगवा तं वेसालिं उपनिस्साय तस्मिं सङ्घारामे विहरति। तेन वुत्तं – ‘‘वेसालियं विहरति महावने कूटागारसालाय’’न्ति। कोसलकाति कोसलरट्ठवासिनो। मागधकाति मगधरट्ठवासिनो। करणीयेनाति अवस्सं कत्तब्बकम्मेन। यञ्हि अकातुम्पि वट्टति, तं किच्चन्ति वुच्चति, यं अवस्सं कातब्बमेव, तं करणीयं नाम।&lt;br&gt;&#xA;३६०. पटिसल्लीनो भगवाति नानारम्मणचारतो पटिक्कम्म सल्लीनो निलीनो, एकीभावं उपगम्म एकत्तारम्मणे झानरतिं अनुभवतीति अत्थो। तत्थेवाति तस्मिञ्ञेव विहारे। एकमन्तन्ति तस्मा ठाना अपक्कम्म तासु तासु रुक्खच्छायासु निसीदिंसु।&lt;/p&gt;</description>
    </item>
    <item>
      <title>०७. जालियसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/07_jAliyasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/07_jAliyasuttavaNNanA/</guid>
      <description>&lt;p&gt;७. जालियसुत्तवण्णना&lt;/p&gt;&#xA;&lt;h2 id=&#34;दव-पबबजतवतथवणणन&#34;&gt;द्वे पब्बजितवत्थुवण्णना&lt;/h2&gt;&#xA;&lt;p&gt;३७८. एवं मे सुतं…पे॰… कोसम्बियन्ति जालियसुत्तम्। तत्रायं अपुब्बपदवण्णना। घोसितारामेति घोसितेन सेट्ठिना कते आरामे। पुब्बे किर अल्लकप्परट्ठं नाम अहोसि। ततो कोतूहलिको नाम दलिद्दो छातकभयेन सपुत्तदारो अवन्तिरट्ठं गच्छन्तो पुत्तं वहितुं असक्कोन्तो छड्डेत्वा अगमासि, माता निवत्तित्वा तं गहेत्वा गता, ते एकं गोपालकगामं पविसिंसु। गोपालकेन च तदा बहुपायासो पटियत्तो होति, ते ततो पायासं लभित्वा भुञ्जिंसु। अथ सो पुरिसो बलवपायासं भुत्तो जीरापेतुं असक्कोन्तो रत्तिभागे कालं कत्वा तत्थेव सुनखिया कुच्छिस्मिं पटिसन्धिं गहेत्वा कुक्कुरो जातो, सो गोपालकस्स पियो अहोसि। गोपालको च पच्चेकबुद्धं उपट्ठहति। पच्चेकबुद्धोपि भत्तकिच्चपरियोसाने कुक्कुरस्स एकेकं पिण्डं देति, सो पच्चेकबुद्धे सिनेहं उप्पादेत्वा गोपालकेन सद्धिं पण्णसालम्पि गच्छति। गोपालके असन्निहिते भत्तवेलायं सयमेव गन्त्वा कालारोचनत्थं पण्णसालद्वारे भुस्सति, अन्तरामग्गेपि चण्डमिगे दिस्वा भुस्सित्वा पलापेति। सो पच्चेकबुद्धे मुदुकेन चित्तेन कालंकत्वा देवलोके निब्बत्ति । तत्रस्स घोसकदेवपुत्तो त्वेव नामं अहोसि। सो देवलोकतो चवित्वा कोसम्बियं एकस्स कुलस्स घरे निब्बत्ति। तं अपुत्तको सेट्ठि तस्स मातापितूनं धनं दत्वा पुत्तं कत्वा अग्गहेसि। अथ अत्तनो पुत्ते जाते सत्तक्खत्तुं घातापेतुं उपक्कमि। सो पुञ्ञवन्तताय सत्तसुपि ठानेसु मरणं अप्पत्वा अवसाने एकाय सेट्ठिधीताय वेय्यत्तियेन लद्धजीवितो अपरभागे पितुअच्चयेन सेट्ठिट्ठानं पत्वा घोसकसेट्ठि नाम जातो। अञ्ञेपि कोसम्बियं कुक्कुटसेट्ठि , पावारियसेट्ठीति द्वे सेट्ठिनो अत्थि, इमिना सद्धिं तयो अहेसुम्।&lt;br&gt;&#xA;तेन च समयेन हिमवन्ततो पञ्चसततापसा सरीरसन्तप्पनत्थं अन्तरन्तराकोसम्बिं आगच्छन्ति , तेसं एते तयो सेट्ठी अत्तनो अत्तनो उय्यानेसु पण्णकुटियो कत्वा उपट्ठानं करोन्ति। अथेकदिवसं ते तापसा हिमवन्ततो आगच्छन्ता महाकन्तारे तसिता किलन्ता एकं महन्तं वटरुक्खं पत्वा तत्थ अधिवत्थाय देवताय सन्तिका सङ्गहं पच्चासिसन्ता निसीदिंसु। देवता सब्बालङ्कारविभूसितं हत्थं पसारेत्वा तेसं पानीयपानकादीनि दत्वा किलमथं पटिविनोदेसि, एते देवतायानुभावेन विम्हिता पुच्छिंसु – ‘‘किं नु खो, देवते, कम्मं कत्वा तया अयं सम्पत्ति लद्धा’’ति? देवता आह – ‘‘लोके बुद्धो नाम भगवा उप्पन्नो, सो एतरहि सावत्थियं विहरति, अनाथपिण्डिको गहपति तं उपट्ठहति। सो उपोसथदिवसेसु अत्तनो भतकानं पकतिभत्तवेतनमेव दत्वा उपोसथं कारापेसि। अथाहं एकदिवसं मज्झन्हिके पातरासत्थाय आगतो कञ्चि भतककम्मं अकरोन्तं दिस्वा – ‘अज्ज मनुस्सा कस्मा कम्मं न करोन्ती’ति पुच्छिम्। तस्स मे तमत्थं आरोचेसुम्। अथाहं एतदवोचं – ‘इदानि उपड्ढदिवसो गतो, सक्का नु खो उपड्ढुपोसथं कातु’न्ति। ततो सेट्ठिस्स पटिवेदेत्वा ‘‘सक्का कातु’’न्ति आह। स्वाहं उपड्ढदिवसं उपड्ढुपोसथं समादियित्वा तदहेव कालं कत्वा इमं सम्पत्तिं पटिलभि’’न्ति।&lt;br&gt;&#xA;अथ ते तापसा ‘‘बुद्धो किर उप्पन्नो’’ति सञ्जातपीतिपामोज्जा ततोव सावत्थिं गन्तुकामा हुत्वापि – ‘‘बहुकारा नो उपट्ठाकसेट्ठिनो तेसम्पि इममत्थमारोचेस्सामा’’ति कोसम्बिं गन्त्वा सेट्ठीहि कतसक्कारबहुमाना ‘‘तदहेव मयं गच्छामा’’ति आहंसु। ‘‘किं, भन्ते, तुरितात्थ, ननु तुम्हे पुब्बे चत्तारो पञ्च मासे वसित्वा गच्छथा’’ति च वुत्ते तं पवत्तिं आरोचेसुम्। ‘‘तेन हि, भन्ते, सहेव गच्छामा’’ति च वुत्ते ‘‘गच्छाम मयं, तुम्हे सणिकं आगच्छथा’’ति सावत्थिं गन्त्वा भगवतो सन्तिके पब्बजित्वा अरहत्तं पापुणिंसु। तेपि सेट्ठिनो पञ्चसतपञ्चसतसकटपरिवारा सावत्थिं गन्त्वा दानादीनि दत्वा कोसम्बिं आगमनत्थाय भगवन्तं याचित्वा पच्चागम्म तयो विहारे कारेसुम्। तेसु कुक्कुटसेट्ठिना कतो कुक्कुटारामो नाम, पावारियसेट्ठिना कतो पावारिकम्बवनं नाम, घोसितसेट्ठिना कतो घोसितारामो नाम अहोसि। तं सन्धाय वुत्तं – ‘‘कोसम्बियं विहरति घोसितारामे’’ति।&lt;br&gt;&#xA;मुण्डियोति इदं तस्स नामम्। जालियोति इदम्पि इतरस्स नाममेव। यस्मा पनस्स उपज्झायो दारुमयेन पत्तेन पिण्डाय चरति, तस्मा दारुपत्तिकन्तेवासीति वुच्चति। एतदवोचुन्ति उपारम्भाधिप्पायेन वादं आरोपेतुकामा हुत्वा एतदवोचुम्। इति किर नेसं अहोसि, सचे समणो गोतमो ‘‘तं जीवं तं सरीर’’न्ति वक्खति, अथस्स मयं एतं वादं आरोपेस्साम – ‘‘भो गोतम, तुम्हाकं लद्धिया इधेव सत्तो भिज्जति, तेन वो वादो उच्छेदवादो होती’’ति। सचे पन ‘‘अञ्ञं जीवं अञ्ञं सरीर’’न्ति वक्खति, अथस्सेतं वादं आरोपेस्साम ‘‘तुम्हाकं वादे रूपं भिज्जति, न सत्तो भिज्जति। तेन वो वादे सत्तो सस्सतो आपज्जती’’ति। अथ भगवा ‘‘इमे वादारोपनत्थाय पञ्हं पुच्छन्ति, मम सासने इमे द्वे अन्ते अनुपगम्म मज्झिमा पटिपदा अत्थीति न जानन्ति, हन्द नेसं पञ्हं अविस्सज्जेत्वा तस्सायेव पटिपदाय आविभावत्थं धम्मं देसेमी’’ति चिन्तेत्वा ‘‘तेन हावुसो’’तिआदिमाह।&lt;br&gt;&#xA;३७९-३८०. तत्थ कल्लं नु खो तस्सेतं वचनायाति तस्सेतं सद्धापब्बजितस्स तिविधं सीलं परिपूरेत्वा पठमज्झानं पत्तस्स युत्तं नु खो एतं वत्तुन्ति अत्थो। तं सुत्वा परिब्बाजका पुथुज्जनो नाम यस्मा निब्बिचिकिच्छो न होति, तस्मा कदाचि एवं वदेय्याति मञ्ञमाना – ‘‘कल्लं तस्सेतं वचनाया’’ति आहंसु। अथ च पनाहं न वदामीति अहं एतमेवं जानामि, नो च एवं वदामि, अथ खो कसिणपरिकम्मं कत्वा भावेन्तस्स पञ्ञाबलेन उप्पन्नं महग्गतचित्तमेतन्ति सञ्ञं ठपेसिम्। न कल्लं तस्सेतन्ति इदं ते परिब्बाजका – ‘‘यस्मा खीणासवो विगतसम्मोहो तिण्णविचिकिच्छो, तस्मा न युत्तं तस्सेतं वत्तु’’न्ति मञ्ञमाना वदन्ति। सेसमेत्थ उत्तानत्थमेवाति।&lt;br&gt;&#xA;इति सुमङ्गलविलासिनिया दीघनिकायट्ठकथायम्&lt;br&gt;&#xA;जालियसुत्तवण्णना निट्ठिता।&lt;/p&gt;</description>
    </item>
    <item>
      <title>०८. महासीहनादसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/08_mahAsIhanAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/08_mahAsIhanAdasuttavaNNanA/</guid>
      <description>&lt;p&gt;८. महासीहनादसुत्तवण्णना&lt;/p&gt;&#xA;&lt;h2 id=&#34;अचलकससपवतथवणणन&#34;&gt;अचेलकस्सपवत्थुवण्णना&lt;/h2&gt;&#xA;&lt;p&gt;३८१. एवं मे सुतं…पे॰… उरुञ्ञायं विहरतीति महासीहनादसुत्तम्। तत्रायं अपुब्बपदवण्णना। उरुञ्ञायन्ति उरुञ्ञाति तस्स रट्ठस्सपि नगरस्सपि एतदेव नामं, भगवा उरुञ्ञानगरं उपनिस्साय विहरति। कण्णकत्थले मिगदायेति तस्स नगरस्स अविदूरे कण्णकत्थलं नाम एको रमणीयो भूमिभागो अत्थि। सो मिगानं अभयत्थाय दिन्नत्ता ‘‘मिगदायो’’ति वुच्चति, तस्मिं कण्णकत्थले मिगदाये। अचेलोति नग्गपरिब्बाजको। कस्सपोति तस्स नामम्। तपस्सिन्ति तपनिस्सितकम्। लूखाजीविन्ति अचेलकमुत्ताचारादिवसेन लूखो आजीवो अस्साति लूखाजीवी, तं लूखाजीविम्। उपक्कोसतीति उपण्डेति। उपवदतीति हीळेति वम्भेति। धम्मस्स च अनुधम्मं ब्याकरोन्तीति भोता गोतमेन वुत्तकारणस्स अनुकारणं कथेन्ति। सहधम्मिको वादानुवादोति परेहि वुत्तकारणेन सकारणो हुत्वा तुम्हाकं वादो वा अनुवादो वा विञ्ञूहि गरहितब्बं, कारणं कोचि अप्पमत्तकोपि किं न आगच्छति। इदं वुत्तं होति, ‘‘किं सब्बाकारेनपि तव वादे गारय्हं कारणं नत्थी’’ति। अनब्भक्खातुकामाति न अभूतेन वत्तुकामा।&lt;br&gt;&#xA;३८२. एकच्चं तपस्सिं लूखाजीविन्तिआदीसु इधेकच्चो अचेलकपब्बज्जादितपनिस्सितत्ता तपस्सी ‘‘लूखेन जीवितं कप्पेस्सामी’’ति तिणगोमयादिभक्खनादीहि नानप्पकारेहि अत्तानं किलमेति, अप्पपुञ्ञताय च सुखेन जीवितवुत्तिमेव न लभति, सो तीणि दुच्चरितानि पूरेत्वा निरये निब्बत्तति।&lt;br&gt;&#xA;अपरो तादिसं तपनिस्सितोपि पुञ्ञवा होति, लभति लाभसक्कारम्। सो ‘‘न दानि मया सदिसो अत्थी’’ति अत्तानं उच्चे ठाने सम्भावेत्वा ‘‘भिय्योसोमत्ताय लाभं उप्पादेस्सामी’’ति अनेसनवसेन तीणि दुच्चरितानि पूरेत्वा निरये निब्बत्तति। इमे द्वे सन्धाय पठमनयो वुत्तो।&lt;br&gt;&#xA;अपरो तपनिस्सितको लूखाजीवी अप्पपुञ्ञो होति, न लभति सुखेन जीवितवुत्तिम्। सो ‘‘मय्हं पुब्बेपि अकतपुञ्ञताय सुखजीविका नुप्पज्जति , हन्ददानि पुञ्ञानि करोमी’’ति तीणि सुचरितानि पूरेत्वा सग्गे निब्बत्तति।&lt;br&gt;&#xA;अपरो लूखाजीवी पुञ्ञवा होति, लभति सुखेन जीवितवुत्तिम्। सो – ‘‘मय्हं पुब्बेपि कतपुञ्ञताय सुखजीविका उप्पज्जती’’ति चिन्तेत्वा अनेसनं पहाय तीणि सुचरितानि पूरेत्वा सग्गे निब्बत्तति। इमे द्वे सन्धाय दुतियनयो वुत्तो।&lt;br&gt;&#xA;एको पन तपस्सी अप्पदुक्खविहारी होति बाहिरकाचारयुत्तो तापसो वा छन्नपरिब्बाजको वा, अप्पपुञ्ञताय च मनापे पच्चये न लभति। सो अनेसनवसेन तीणि दुच्चरितानि पूरेत्वा अत्तानं सुखे ठपेत्वा निरये निब्बत्तति।&lt;br&gt;&#xA;अपरो पुञ्ञवा होति, सो – ‘‘न दानि मया सदिसो अत्थी’’ति मानं उप्पादेत्वा अनेसनवसेन लाभसक्कारं वा उप्पादेन्तो मिच्छादिट्ठिवसेन – ‘‘सुखो इमिस्सा परिब्बाजिकाय दहराय मुदुकाय लोमसाय सम्फस्सो’’तिआदीनि चिन्तेत्वा कामेसु पातब्यतं वा आपज्जन्तो तीणि दुच्चरितानि पूरेत्वा निरये निब्बत्तति। इमे द्वे सन्धाय ततियनयो वुत्तो।&lt;br&gt;&#xA;अपरो पन अप्पदुक्खविहारी अप्पपुञ्ञो होति, सो – ‘‘अहं पुब्बेपि अकतपुञ्ञताय सुखेन जीविकं न लभामी’’ति तीणि सुचरितानि पूरेत्वा सग्गे निब्बत्तति।&lt;br&gt;&#xA;अपरो पुञ्ञवा होति, सो – ‘‘पुब्बेपाहं कतपुञ्ञताय सुखं लभामि, इदानि पुञ्ञानि करिस्सामी’’ति तीणि सुचरितानि पूरेत्वा सग्गे निब्बत्तति। इमे द्वे सन्धाय चतुत्थनयो वुत्तो। इदं तित्थियवसेन आगतं, सासनेपि पन लब्भति।&lt;br&gt;&#xA;एकच्चो हि धुतङ्गसमादानवसेन लूखाजीवी होति, अप्पपुञ्ञताय वा सकलम्पि गामं विचरित्वा उदरपूरं न लभति। सो – ‘‘पच्चये उप्पादेस्सामी’’ति वेज्जकम्मादिवसेन वा अनेसनं कत्वा, अरहत्तं वा पटिजानित्वा, तीणि वा कुहनवत्थूनि पटिसेवित्वा निरये निब्बत्तति।&lt;br&gt;&#xA;अपरो च तादिसोव पुञ्ञवा होति। सो ताय पुञ्ञसम्पत्तिया मानं जनयित्वा उप्पन्नं लाभं थावरं कत्तुकामो अनेसनवसेन तीणि दुच्चरितानि पूरेत्वा निरये उप्पज्जति।&lt;br&gt;&#xA;अपरो समादिन्नधुतङ्गो अप्पपुञ्ञोव होति, न लभति सुखेन जीवितवुत्तिम्। सो – ‘‘पुब्बेपाहं अकतपुञ्ञताय किञ्चि न लभामि, सचे इदानि अनेसनं करिस्सं, आयतिम्पि दुल्लभसुखो भविस्सामी’’ति तीणि सुचरितानि पूरेत्वा अरहत्तं पत्तुं असक्कोन्तो सग्गे निब्बत्तति।&lt;br&gt;&#xA;अपरो पुञ्ञवा होति, सो – ‘‘पुब्बेपाहं कतपुञ्ञताय एतरहि सुखितो, इदानिपि पुञ्ञं करिस्सामी’’ति अनेसनं पहाय तीणि सुचरितानि पूरेत्वा अरहत्तं पत्तुं असक्कोन्तो सग्गे निब्बत्तति।&lt;br&gt;&#xA;३८३. आगतिञ्चाति – ‘‘असुकट्ठानतो नाम इमे आगता’’ति एवं आगतिञ्च। गतिञ्चाति इदानि गन्तब्बट्ठानञ्च। चुतिञ्चाति ततो चवनञ्च। उपपत्तिञ्चाति ततो चुतानं पुन उपपत्तिञ्च। किं सब्बं तपं गरहिस्सामीति – ‘‘केन कारणेन गरहिस्सामि, गरहितब्बमेव हि मयं गरहाम, पसंसितब्बं पसंसाम, न भण्डिकं करोन्तो महारजको विय धोतञ्च अधोतञ्च एकतो करोमा’’ति दस्सेति। इदानि तमत्थं पकासेन्तो – ‘‘सन्ति कस्सप एके समणब्राह्मणा’’तिआदिमाह।&lt;br&gt;&#xA;३८४. यं ते एकच्चन्ति पञ्चविधं सीलं, तञ्हि लोके न कोचि ‘‘न साधू’’ति वदति। पुन यं ते एकच्चन्ति पञ्चविधं वेरं, तं न कोचि ‘‘साधू’’ति वदति। पुन यं ते एकच्चन्ति पञ्चद्वारे असंवरं, ते किर – ‘‘चक्खु नाम न निरुन्धितब्बं, चक्खुना मनापं रूपं दट्ठब्ब’’न्ति वदन्ति, एस नयो सोतादीसु। पुन यं ते एकच्चन्ति पञ्चद्वारे संवरम्।&lt;br&gt;&#xA;एवं परेसं वादेन सह अत्तनो वादस्स समानासमानतं दस्सेत्वा इदानि अत्तनो वादेन सह परेसं वादस्स समानासमानतं दस्सेन्तो ‘‘यं मय’’न्तिआदिमाह। तत्रापि पञ्चसीलादिवसेनेव अत्थो वेदितब्बो।&lt;/p&gt;</description>
    </item>
    <item>
      <title>०९. पोट्ठपादसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/09_poTThapAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/09_poTThapAdasuttavaNNanA/</guid>
      <description>&lt;p&gt;९. पोट्ठपादसुत्तवण्णना&lt;/p&gt;&#xA;&lt;h2 id=&#34;पटठपदपरबबजकवतथवणणन&#34;&gt;पोट्ठपादपरिब्बाजकवत्थुवण्णना&lt;/h2&gt;&#xA;&lt;p&gt;४०६. एवं मे सुत्तं…पे॰… सावत्थियन्ति पोट्ठपादसुत्तम्। तत्रायं अपुब्बपदवण्णना। सावत्थियं विहरति जेतवने अनाथपिण्डिकस्स आरामेति सावत्थिं उपनिस्साय यो जेतस्स कुमारस्स वने अनाथपिण्डिकेन गहपतिना आरामो कारितो, तत्थ विहरति। पोट्ठपादो परिब्बाजकोति नामेन पोट्ठपादो नाम छन्नपरिब्बाजको। सो किर गिहिकाले ब्राह्मणमहासालो कामेसुआदीनवं दिस्वा चत्तालीसकोटिपरिमाणं भोगक्खन्धं पहाय पब्बजित्वा तित्थियानं गणाचरियो जातो। समयं पवदन्ति एत्थाति समयप्पवादको, तस्मिं किर ठाने चङ्कीतारुक्खपोक्खरसातिप्पभुतयो ब्राह्मणा निगण्ठअचेलकपरिब्बाजकादयो च पब्बजिता सन्निपतित्वा अत्तनो अत्तनो समयं वदन्ति कथेन्ति दीपेन्ति, तस्मा सो आरामो समयप्पवादकोति वुच्चति। स्वेव च तिन्दुकाचीरसङ्खाताय तिम्बरूरुक्खपन्तिया परिक्खित्तत्ता तिन्दुकाचीरो। यस्मा पनेत्थ पठमं एकाव साला अहोसि, पच्छा महापुञ्ञं परिब्बाजकं निस्साय बहू साला कता। तस्मा तमेव एकं सालं उपादाय लद्धनामवसेन एकसालकोति वुच्चति। मल्लिकाय पन पसेनदिरञ्ञो देविया उय्यानभूतो सो पुप्फफलसम्पन्नो आरामोति कत्वा मल्लिकाय आरामोति सङ्ख्यं गतो। तस्मिं समयप्पवादके तिन्दुकाचीरे एकसालके मल्लिकाय आरामे।&lt;br&gt;&#xA;पटिवसतीति निवासफासुताय वसति। अथेकदिवसं भगवा पच्चूससमये सब्बञ्ञुतञ्ञाणं पत्थरित्वा लोकं परिग्गण्हन्तो ञाणजालस्स अन्तोगतं परिब्बाजकं दिस्वा – ‘‘अयं पोट्ठपादो मय्हं ञाणजाले पञ्ञायति, किन्नु खो भविस्सती’’ति उपपरिक्खन्तो अद्दस – ‘‘अहं अज्ज तत्थ गमिस्सामि, अथ मं पोट्ठपादो निरोधञ्च निरोधवुट्ठानञ्च पुच्छिस्सति, तस्साहं सब्बबुद्धानं ञाणेन संसन्दित्वा तदुभयं कथेस्सामि, अथ सो कतिपाहच्चयेन चित्तं हत्थिसारिपुत्तं गहेत्वा मम सन्तिकं आगमिस्सति, तेसमहं धम्मं देसेस्सामि, देसनावसाने पोट्ठपादो मं सरणं गमिस्सति, चित्तो हत्थिसारिपुत्तो मम सन्तिके पब्बजित्वा अरहत्तं पापुणिस्सती’’ति। ततो पातोव सरीरपटिजग्गनं कत्वा सुरत्तदुपट्टं निवासेत्वा विज्जुलतासदिसं कायबन्धनं बन्धित्वा युगन्धरपब्बतं परिक्खिपित्वा ठितमहामेघं विय मेघवण्णं पंसुकूलं एकंसवरगतं कत्वा पच्चग्घं सेलमयपत्तं वामअंसकूटे लग्गेत्वा सावत्थिं पिण्डाय पविसिस्सामीति सीहो विय हिमवन्तपादा विहारा निक्खमि। इममत्थं सन्धाय – ‘‘अथ खो भगवा’’तिआदि वुत्तम्।&lt;br&gt;&#xA;४०७. एतदहोसीति नगरद्वारसमीपं गन्त्वा अत्तनो रुचिवसेन सूरियं ओलोकेत्वा अतिप्पगभावमेव दिस्वा एतं अहोसि। यंनूनाहन्ति संसयपरिदीपनो विय निपातो, बुद्धानञ्च संसयो नाम नत्थि – ‘‘इदं करिस्साम, इदं न करिस्साम, इमस्स धम्मं देसेस्साम, इमस्स न देसेस्सामा’’ति एवं परिवितक्कपुब्बभागो पनेस सब्बबुद्धानं लब्भति। तेनाह – ‘‘यंनूनाह’’न्ति, यदि पनाहन्ति अत्थो।&lt;br&gt;&#xA;४०८. उन्नादिनियाति उच्चं नदमानाय, एवं नदमानाय चस्सा उद्धं गमनवसेन उच्चो, दिसासु पत्थटवसेन महा सद्दोति उच्चासद्दमहासद्दाय, तेसञ्हि परिब्बाजकानं पातोव वुट्ठाय कत्तब्बं नाम चेतियवत्तं वा बोधिवत्तं वा आचरियुपज्झायवत्तं वा योनिसो मनसिकारो वा नत्थि। तेन ते पातोव वुट्ठाय बालातपे निसिन्ना – ‘‘इमस्स हत्थो सोभनो, इमस्स पादो’’ति एवं अञ्ञमञ्ञस्स हत्थपादादीनि वा आरब्भ, इत्थिपुरिसदारकदारिकादीनं वण्णे वा, अञ्ञं वा कामस्सादभवस्सादादिवत्थुं आरब्भ कथं समुट्ठापेत्वा अनुपुब्बेन राजकथादिअनेकविधं तिरच्छानकथं कथेन्ति। तेन वुत्तं – ‘‘उन्नादिनिया उच्चासद्दमहासद्दाय अनेकविहितं तिरच्छानकथं कथेन्तिया’’ति।&lt;br&gt;&#xA;ततो पोट्ठपादो परिब्बाजको ते परिब्बाजके ओलोकेत्वा – ‘‘इमे परिब्बाजका अतिविय अञ्ञमञ्ञं अगारवा, मयञ्च समणस्स गोतमस्स पातुभावतो पट्ठाय सूरियुग्गमने खज्जोपनकूपमा जाता, लाभसक्कारोपि नो परिहीनो। सचे पनिमं ठानं समणो गोतमो वा गोतमस्स सावको वा गिही उपट्ठाको वा तस्स आगच्छेय्य , अतिविय लज्जनीयं भविस्सति, परिसदोसो खो पन परिसजेट्ठकस्सेव उपरि आरोहती’’ति इतोचितो च विलोकेन्तो भगवन्तं अद्दस। तेन वुत्तं – ‘‘अद्दसा खो पोट्ठपादो परिब्बाजको…पे॰… तुण्ही अहेसु’’न्ति।&lt;br&gt;&#xA;४०९. तत्थ सण्ठपेसीति सिक्खापेसि, वज्जमस्सा पटिच्छादेसि। यथा सुसण्ठिता होति, तथा नं ठपेसि। यथा नाम परिसमज्झं पविसन्तो पुरिसो वज्जपटिच्छादनत्थं निवासनं सण्ठपेति, पारुपनं सण्ठपेति, रजोकिण्णट्ठानं पुञ्छति; एवमस्सा वज्जपटिच्छादनत्थं – ‘‘अप्पसद्दा भोन्तो’’ति सिक्खापेन्तो यथा सुसण्ठिता होति, तथा नं ठपेसीति अत्थो। अप्पसद्दकामोति अप्पसद्दं इच्छति, एको निसीदति, एको तिट्ठति, न गणसङ्गणिकाय यापेति। उपसङ्कमितब्बं मञ्ञेय्याति इधागन्तब्बं मञ्ञेय्य। कस्मा पनेस भगवतो उपसङ्कमनं पच्चासीसतीति? अत्तनो वुद्धिं पत्थयमानो। परिब्बाजका किर बुद्धेसु वा बुद्धसावकेसु वा अत्तनो सन्तिकं आगतेसु – ‘‘अज्ज अम्हाकं सन्तिकं समणो गोतमो आगतो , सारिपुत्तो आगतो, न खो पन ते यस्स वा तस्स वा सन्तिकं गच्छन्ति, पस्सथ अम्हाकं उत्तमभाव’’न्ति अत्तनो उपट्ठाकानं सन्तिके अत्तानं उक्खिपन्ति, उच्चे ठाने ठपेन्ति, भगवतोपि उपट्ठाके गण्हितुं वायमन्ति। ते किर भगवतो उपट्ठाके दिस्वा एवं वदन्ति – ‘‘तुम्हाकं सत्था भवं गोतमोपि गोतमसावकापि अम्हाकं सन्तिकं आगच्छन्ति, मयं अञ्ञमञ्ञं समग्गा। तुम्हे पन अम्हे अक्खीहिपि पस्सितुं न इच्छथ, सामीचिकम्मं न करोथ, किं वो अम्हेहि अपरद्ध’’न्ति। अथेकच्चे मनुस्सा – ‘‘बुद्धापि एतेसं सन्तिकं गच्छन्ति किं अम्हाक’’न्ति ततो पट्ठाय ते दिस्वा नप्पमज्जन्ति। तुण्ही अहेसुन्ति पोट्ठपादं परिवारेत्वा निस्सद्दा निसीदिंसु।&lt;br&gt;&#xA;४१०. स्वागतं, भन्तेति सुट्ठु आगमनं, भन्ते, भगवतो; भगवति हि नो आगते आनन्दो होति, गते सोकोति दीपेति। चिरस्सं खो, भन्तेति कस्मा आह? किं भगवा पुब्बेपि तत्थ गतपुब्बोति, न गतपुब्बो। मनुस्सानं पन – ‘‘कुहिं गच्छन्ता, कुतो आगतत्थ, किं मग्गमूळ्हत्थ, चिरस्सं आगतत्था’’ति एवमादयो पियसमुदाचारा होन्ति, तस्मा एवमाह। एवञ्च पन वत्वा न मानथद्धो हुत्वा निसीदि, उट्ठायासना भगवतो पच्चुग्गमनमकासि। भगवन्तञ्हि उपगतं दिस्वा आसनेन अनिमन्तेन्तो वा अपचितिं अकरोन्तो वा दुल्लभो। कस्मा? उच्चाकुलीनताय। अयम्पि परिब्बाजको अत्तनो निसिन्नासनं पप्फोटेत्वा भगवन्तं आसनेन निमन्तेन्तो – ‘‘निसीदतु, भन्ते, भगवा इदमासनं पञ्ञत्त’’न्ति आह। अन्तराकथा विप्पकताति निसिन्नानं वो आदितो पट्ठाय याव ममागमनं, एतस्मिं अन्तरे का नाम कथा विप्पकता, ममागमनपच्चया कतमा कथा परियन्तं न गता, वदथ, याव नं परियन्तं नेत्वा देमीति सब्बञ्ञुपवारणं पवारेसि। अथ परिब्बाजको – ‘‘निरत्थककथा एसा निस्सारा वट्टसन्निस्सिता, न तुम्हाकं पुरतो वत्तब्बतं अरहती’’ति दीपेन्तो ‘‘तिट्ठतेसा , भन्ते’’तिआदिमाह।&lt;/p&gt;</description>
    </item>
    <item>
      <title>१०. सुभसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/10_subhasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/10_subhasuttavaNNanA/</guid>
      <description>&lt;p&gt;१०. सुभसुत्तवण्णना&lt;/p&gt;&#xA;&lt;h2 id=&#34;सभमणवकवतथवणणन&#34;&gt;सुभमाणवकवत्थुवण्णना&lt;/h2&gt;&#xA;&lt;p&gt;४४४. एवं मे सुतं…पे॰… सावत्थियन्ति सुभसुत्तम्। तत्रायं अनुत्तानपदवण्णना। अचिरपरिनिब्बुते भगवतीति अचिरं परिनिब्बुते भगवति, परिनिब्बानतो उद्धं मासमत्ते काले। निदानवण्णनायं वुत्तनयेनेव भगवतो पत्तचीवरं आदाय आगन्त्वा खीरविरेचनं पिवित्वा विहारे निसिन्नदिवसं सन्धायेतं वुत्तम्। तोदेय्यपुत्तोति तोदेय्यब्राह्मणस्स पुत्तो, सो किर सावत्थिया अविदूरे तुदिगामो नाम अत्थि, तस्स अधिपतित्ता तोदेय्योति सङ्ख्यं गतो। महद्धनो पन होति पञ्चचत्तालीसकोटिविभवो, परममच्छरी – ‘‘ददतो भोगानं अपरिक्खयो नाम नत्थी’’ति चिन्तेत्वा कस्सचि किञ्चि न देति, पुत्तम्पि आह –&lt;br&gt;&#xA;‘‘अञ्जनानं खयं दिस्वा, वम्मिकानञ्च सञ्चयम्।&lt;br&gt;&#xA;मधूनञ्च समाहारं, पण्डितो घरमावसे’’ति॥&lt;br&gt;&#xA;एवं अदानमेव सिक्खापेत्वा कायस्स भेदा तस्मिंयेव घरे सुनखो हुत्वा निब्बत्तो। सुभो तं सुनखं अतिविय पियायति। अत्तनो भुञ्जनकभत्तंयेव भोजेति, उक्खिपित्वा वरसयने सयापेति। अथ भगवा एकदिवसं निक्खन्ते माणवे तं घरं पिण्डाय पाविसि। सुनखो भगवन्तं दिस्वा भुक्कारं करोन्तो भगवतो समीपं गतो। ततो नं भगवा अवोच ‘‘तोदेय्य त्वं पुब्बेपि मं ‘भो, भो’ति परिभवित्वा सुनखो जातो, इदानिपि भुक्कारं कत्वा अवीचिं गमिस्ससी’’ति। सुनखो तं कथं सुत्वा विप्पटिसारी हुत्वा उद्धनन्तरे छारिकाय निपन्नो, मनुस्सा नं उक्खिपित्वा सयने सयापेतुं नासक्खिंसु ।&lt;br&gt;&#xA;सुभो आगन्त्वा ‘‘केनायं सुनखो सयना ओरोपितो’’ति आह। मनुस्सा ‘‘न केनची’’ति वत्वा तं पवत्तिं आरोचेसुम्। माणवो सुत्वा ‘‘मम पिता ब्रह्मलोके निब्बत्तो, समणो पन गोतमो मे पितरं सुनखं करोति यं किञ्चि एस मुखारूळ्हं भासती’’ति कुज्झित्वा भगवन्तं मुसावादेन चोदेतुकामो विहारं गन्त्वा तं पवत्तिं पुच्छि। भगवा तस्स तथेव वत्वा अविसंवादनत्थं आह – ‘‘अत्थि पन ते, माणव, पितरा न अक्खातं धन’’न्ति। अत्थि, भो गोतम, सतसहस्सग्घनिका सुवण्णमाला, सतसहस्सग्घनिका सुवण्णपादुका, सतसहस्सग्घनिका सुवण्णपाति, सतसहस्सञ्च कहापणन्ति। गच्छ तं सुनखं अप्पोदकं मधुपायासं भोजेत्वा सयनं आरोपेत्वा ईसकं निद्दं ओक्कन्तकाले पुच्छ, सब्बं ते आचिक्खिस्सति, अथ नं जानेय्यासि – ‘‘पिता मे एसो’’ति। सो तथा अकासि। सुनखो सब्बं आचिक्खि, तदा नं – ‘‘पिता मे’’ति ञत्वा भगवति पसन्नचित्तो गन्त्वा भगवन्तंचुद्दस पञ्हे पुच्छित्वा विस्सज्जनपरियोसाने भगवन्तं सरणं गतो, तं सन्धाय वुत्तं ‘‘सुभो माणवो तोदेय्यपुत्तो’’ति। सावत्थियं पटिवसतीति अत्तनो भोगगामतो आगन्त्वा वसति।&lt;br&gt;&#xA;४४५-४४६. अञ्ञतरं माणवकं आमन्तेसीति सत्थरि परिनिब्बुते ‘‘आनन्दत्थेरो किरस्स पत्तचीवरं गहेत्वा आगतो, महाजनो तं दस्सनत्थाय उपसङ्कमती’’ति सुत्वा ‘‘विहारं खो पन गन्त्वा महाजनमज्झे न सक्का सुखेन पटिसन्थारं वा कातुं, धम्मकथं वा सोतुं गेहं आगतंयेव नं दिस्वा सुखेन पटिसन्थारं करिस्सामि, एका च मे कङ्खा अत्थि, तम्पि नं पुच्छिस्सामी’’ति चिन्तेत्वा अञ्ञतरं माणवकं आमन्तेसि। अप्पाबाधन्तिआदीसु आबाधोति विसभागवेदना वुच्चति, या एकदेसे उप्पज्जित्वा चत्तारो इरियापथे अयपट्टेन आबन्धित्वा विय गण्हति, तस्सा अभावं पुच्छाति वदति। अप्पातङ्कोति किच्छजीवितकरो रोगो वुच्चति, तस्सापि अभावं पुच्छाति वदति। गिलानस्सेव च उट्ठानं नाम गरुकं होति, काये बलं न होति, तस्मा निग्गेलञ्ञभावञ्च बलञ्च पुच्छाति वदति। फासुविहारन्ति गमनठाननिसज्जसयनेसु चतूसु इरियापथेसु सुखविहारं पुच्छाति वदति। अथस्स पुच्छितब्बाकारं दस्सेन्तो ‘‘सुभो’’तिआदिमाह।&lt;br&gt;&#xA;४४७. कालञ्च समयञ्च उपादायाति कालञ्च समयञ्च पञ्ञाय गहेत्वा उपधारेत्वाति अत्थो। सचे अम्हाकं स्वे गमनकालो भविस्सति, काये बलमत्ता चेव फरिस्सति, गमनपच्चया च अञ्ञो अफासुविहारो न भविस्सति, अथेतं कालञ्च गमनकारणसमवायसङ्खातं समयञ्च उपधारेत्वा – ‘‘अपि एव नाम स्वे आगच्छेय्यामा’’ति वुत्तं होति।&lt;br&gt;&#xA;४४८. चेतकेन भिक्खुनाति चेतिरट्ठे जातत्ता चेतकोति एवं लद्धनामेन। सम्मोदनीयं कथं सारणीयन्ति भो, आनन्द, दसबलस्स को नाम आबाधो अहोसि, किं भगवा परिभुञ्जि। अपि च सत्थु परिनिब्बानेन तुम्हाकं सोको उदपादि, सत्था नाम न केवलं तुम्हाकंयेव परिनिब्बुतो, सदेवकस्स लोकस्स महाजानि, को दानि अञ्ञो मरणा मुच्चिस्सति, यत्र सो सदेवकस्स लोकस्स अग्गपुग्गलो परिनिब्बुतो, इदानि कं अञ्ञं दिस्वा मच्चुराजा लज्जिस्सतीति एवमादिना नयेन मरणपटिसंयुत्तं सम्मोदनीयं कथं सारणीयं वीतिसारेत्वा थेरस्स हिय्यो पीतभेसज्जानुरूपं आहारं दत्वा भत्तकिच्चावसाने एकमन्तं निसीदि।&lt;br&gt;&#xA;उपट्ठाको सन्तिकावचरोति उपट्ठाको हुत्वा सन्तिकावचरो, न रन्धगवेसी। न वीमंसनाधिप्पायो। समीपचारीति इदं पुरिमपदस्सेव वेवचनम्। येसं सो भवं गोतमोति कस्मा पुच्छति? तस्स किर एवं अहोसि ‘‘येसु धम्मेसु भवं गोतमो इमं लोकं पतिट्ठपेसि, ते तस्स अच्चयेन नट्ठा नु खो, धरन्ति नु खो, सचे धरन्ति, आनन्दो जानिस्सति, हन्द नं पुच्छामी’’ति, तस्मा पुच्छि।&lt;br&gt;&#xA;४४९. अथस्स थेरो तीणि पिटकानि तीहि खन्धेहि सङ्गहेत्वा दस्सेन्तो ‘‘तिण्णं खो’’तिआदिमाह। माणवो सङ्खित्तेन कथितं असल्लक्खेन्तो – ‘‘वित्थारतो पुच्छिस्सामी’’ति चिन्तेत्वा ‘‘कतमेसं तिण्ण’’न्तिआदिमाह।&lt;/p&gt;</description>
    </item>
    <item>
      <title>११. केवट्टसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/11_kevaTTasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/11_kevaTTasuttavaNNanA/</guid>
      <description>&lt;p&gt;११. केवट्टसुत्तवण्णना&lt;/p&gt;&#xA;&lt;h2 id=&#34;कवटटगहपतपततवतथवणणन&#34;&gt;केवट्टगहपतिपुत्तवत्थुवण्णना&lt;/h2&gt;&#xA;&lt;p&gt;४८१. एवं मे सुतं…पे॰… नाळन्दायन्ति केवट्टसुत्तम्। तत्रायं अपुब्बपदवण्णना। पावारिकम्बवनेति पावारिकस्स अम्बवने। केवट्टोति इदं तस्स गहपतिपुत्तस्स नामम्। सो किर चत्तालीसकोटिधनो गहपतिमहासालो अतिविय सद्धो पसन्नो अहोसि। सो सद्धाधिकत्तायेव ‘‘सचे एको भिक्खु अड्ढमासन्तरेन वा मासन्तरेन वा संवच्छरेन वा आकासे उप्पतित्वा विविधानि पाटिहारियानि दस्सेय्य, सब्बो जनो अतिविय पसीदेय्य। यंनूनाहं भगवन्तं याचित्वा पाटिहारियकरणत्थाय एकं भिक्खुं अनुजानापेय्य’’न्ति चिन्तेत्वा भगवन्तं उपसङ्कमित्वा एवमाह।&lt;br&gt;&#xA;तत्थ इद्धाति समिद्धा फीताति नानाभण्डउस्सन्नताय वुद्धिप्पत्ता। आकिण्णमनुस्साति अंसकूटेन अंसकूटं पहरित्वा विय विचरन्तेहि मनुस्सेहि आकिण्णा। समादिसतूति आणापेतु ठानन्तरे ठपेतु। उत्तरिमनुस्सधम्माति उत्तरिमनुस्सानं धम्मतो, दसकुसलसङ्खाततो वा मनुस्सधम्मतो उत्तरि। भिय्योसोमत्तायाति पकतियापि पज्जलितपदीपो तेलस्नेहं लभित्वा विय अतिरेकप्पमाणेन अभिप्पसीदिस्सति। न खो अहन्ति भगवा राजगहसेट्ठिवत्थुस्मिं सिक्खापदं पञ्ञपेसि, तस्मा ‘‘न खो अह’’न्तिआदिमाह।&lt;br&gt;&#xA;४८२. न धंसेमीति न गुणविनासनेन धंसेमि, सीलभेदं पापेत्वा अनुपुब्बेन उच्चट्ठानतो ओतारेन्तो नीचट्ठाने न ठपेमि, अथ खो अहं बुद्धसासनस्स वुद्धिं पच्चासीसन्तो कथेमीति दस्सेति। ततियम्पि खोति यावततियं बुद्धानं कथं पटिबाहित्वा कथेतुं विसहन्तो नाम नत्थि। अयं पन भगवता सद्धिं विस्सासिको विस्सासं वड्ढेत्वा वल्लभो हुत्वा अत्थकामोस्मीति तिक्खत्तुं कथेसि।&lt;/p&gt;</description>
    </item>
    <item>
      <title>१२. लोहिच्चसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/12_lohichchasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/12_lohichchasuttavaNNanA/</guid>
      <description>&lt;p&gt;१२. लोहिच्चसुत्तवण्णना&lt;/p&gt;&#xA;&lt;h2 id=&#34;लहचचबरहमणवतथवणणन&#34;&gt;लोहिच्चब्राह्मणवत्थुवण्णना&lt;/h2&gt;&#xA;&lt;p&gt;५०१. एवं मे सुतं…पे॰… कोसलेसूति लोहिच्चसुत्तम्। तत्रायं अनुत्तानपदवण्णना। सालवतिकाति तस्स गामस्स नामं, सो किर वतिया विय समन्ततो सालपन्तिया परिक्खित्तो। तस्मा सालवतिकाति वुच्चति। लोहिच्चोति तस्स ब्राह्मणस्स नामम्।&lt;br&gt;&#xA;५०२-५०३. पापकन्ति परानुकम्पा विरहितत्ता लामकं, न पन उच्छेदसस्सतानं अञ्ञतरम्। उप्पन्नं होतीति जातं होति, न केवलञ्च चित्ते जातमत्तमेव। सो किर तस्स वसेन परिसमज्झेपि एवं भासतियेव। किञ्हि परो परस्साति परो यो अनुसासीयति, सो तस्स अनुसासकस्स किं करिस्सति। अत्तना पटिलद्धं कुसलं धम्मं अत्तनाव सक्कत्वा गरुं कत्वा विहातब्बन्ति वदति।&lt;br&gt;&#xA;५०४-४०७. रोसिकं न्हापितं आमन्तेसीति रोसिकाति एवं इत्थिलिङ्गवसेन लद्धनामं न्हापितं आमन्तेसि। सो किर भगवतो आगमनं सुत्वा चिन्तेसि – ‘‘विहारं गन्त्वा दिट्ठं नामं भारो, गेहं पन आणापेत्वा पस्सिस्सामि चेव यथासत्ति च आगन्तुकभिक्खं दस्सामी’’ति, तस्मा एवं न्हापितं आमन्तेसि।&lt;br&gt;&#xA;५०८. पिट्ठितो पिट्ठितोति कथाफासुकत्थं पच्छतो पच्छतो अनुबन्धो होति। विवेचेतूति विमोचेतु, तं दिट्ठिगतं विनोदेतूति वदति। अयं किर उपासको लोहिच्चस्स ब्राह्मणस्स पियसहायको। तस्मा तस्स अत्थकामताय एवमाह। अप्पेव नाम सियाति एत्थ पठमवचनेन भगवा गज्जति, दुतियवचनेन अनुगज्जति। अयं किरेत्थ अधिप्पायो – रोसिके एतदत्थमेव मया चत्तारि असङ्ख्येय्यानि। कप्पसतसहस्सञ्च विविधानि दुक्करानि करोन्तेन पारमियो पूरिता , एतदत्थमेव सब्बञ्ञुतञ्ञाणं पटिविद्धं, न मे लोहिच्चस्स दिट्ठिगतं भिन्दितुं भारोति, इममत्थं दस्सेन्तो पठमवचनेन भगवा गज्जति। केवलं रोसिके लोहिच्चस्स मम सन्तिके आगमनं वा निसज्जा वा अल्लापसल्लापो वा होतु, सचेपि लोहिच्चसदिसानं सतसहस्सस्स कङ्खा होति, पटिबलो अहं विनोदेतुं लोहिच्चस्स पन एकस्स दिट्ठिविनोदने मय्हं को भारोति इममत्थं दस्सेन्तो दुतियवचनेन भगवा अनुगज्जतीति वेदितब्बो।&lt;/p&gt;</description>
    </item>
    <item>
      <title>१३. तेविज्जसुत्तवण्णना</title>
      <link>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/13_tevijjasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/01_dIgha_nikAya/01_sIlakkhandhavagga-aTThakathA/13_tevijjasuttavaNNanA/</guid>
      <description>&lt;p&gt;१३. तेविज्जसुत्तवण्णना&lt;br&gt;&#xA;५१८. एवं मे सुतं…पे॰… कोसलेसूति तेविज्जसुत्तम्। तत्रायं अनुत्तानपदवण्णना। मनसाकटन्ति तस्स गामस्स नामम्। उत्तरेन मनसाकटस्साति मनसाकटतो अविदूरे उत्तरपस्से। अम्बवनेति तरुणअम्बरुक्खसण्डे, रमणीयो किर सो भूमिभागो, हेट्ठा रजतपट्टसदिसा वालिका विप्पकिण्णा, उपरि मणिवितानं विय घनसाखापत्तं अम्बवनम्। तस्मिं बुद्धानं अनुच्छविके पविवेकसुखे अम्बवने विहरतीति अत्थो।&lt;br&gt;&#xA;५१९. अभिञ्ञाता अभिञ्ञाताति कुलचारित्तादिसम्पत्तिया तत्थ तत्थ पञ्ञाता। चङ्कीतिआदीनि तेसं नामानि। तत्थ चङ्की ओपासादवासिको। तारुक्खो इच्छानङ्गलवासिको। पोक्खरसाती उक्कट्ठवासिको। जाणुसोणी सावत्थिवासिको। तोदेय्यो तुदिगामवासिको। अञ्ञे चाति अञ्ञे च बहुजना। अत्तनो अत्तनो निवासट्ठानेहि आगन्त्वा मन्तसज्झायकरणत्थं तत्थ पटिवसन्ति। मनसाकटस्स किर रमणीयताय ते ब्राह्मणा तत्थ नदीतीरे गेहानि कारेत्वा परिक्खिपापेत्वा अञ्ञेसं बहूनं पवेसनं निवारेत्वा अन्तरन्तरा तत्थ गन्त्वा वसन्ति।&lt;br&gt;&#xA;५२०-५२१. वासेट्ठभारद्वाजानन्ति वासेट्ठस्स च पोक्खरसातिनो अन्तेवासिकस्स, भारद्वाजस्स च तारुक्खन्तेवासिकस्स। एते किर द्वे जातिसम्पन्ना तिण्णं वेदानं पारगू अहेसुम्। जङ्घविहारन्ति अतिचिरनिसज्जपच्चया किलमथविनोदनत्थाय जङ्घचारम्। ते किर दिवसं सज्झायं कत्वा सायन्हे वुट्ठाय न्हानीयसम्भारगन्धमालतेलधोतवत्थानि गाहापेत्वा अत्तनो परिजनपरिवुता न्हायितुकामा नदीतीरं गन्त्वा रजतपट्टवण्णे वालिकासण्डे अपरापरं चङ्कमिंसु। एकं चङ्कमन्तं इतरो अनुचङ्कमि, पुन इतरं इतरोति। तेन वुत्तं ‘‘अनुचङ्कमन्तानं अनुविचरन्तान’’न्ति। मग्गामग्गेति मग्गे च अमग्गे च। कतमं नु खो पटिपदं पूरेत्वा कतमेन मग्गेन सक्का सुखं ब्रह्मलोकं गन्तुन्ति एवं मग्गामग्गं आरब्भ कथं समुट्ठापेसुन्ति अत्थो। अञ्जसायनोति उजुमग्गस्सेतं वेवचनं, अञ्जसा वा उजुकमेव एतेन आयन्ति आगच्छन्तीति अञ्जसायनो निय्यानिको निय्यातीति निय्यायन्तो निय्याति, गच्छन्तो गच्छतीति अत्थो।&lt;br&gt;&#xA;तक्करस्स ब्रह्मसहब्यतायाति यो तं मग्गं करोति पटिपज्जति, तस्स ब्रह्मुना सद्धिं सहभावाय, एकट्ठाने पातुभावाय गच्छतीति अत्थो। य्वायन्ति यो अयम्। अक्खातोति कथितो दीपितो। ब्राह्मणेन पोक्खरसातिनाति अत्तनो आचरियं अपदिसति। इति वासेट्ठो सकमेव आचरियवादं थोमेत्वा पग्गण्हित्वा विचरति। भारद्वाजोपि सकमेवाति। तेन वुत्तं ‘‘नेव खो असक्खि वासेट्ठो’’तिआदि।&lt;br&gt;&#xA;ततो वासेट्ठो ‘‘उभिन्नम्पि अम्हाकं कथा अनिय्यानिकाव, इमस्मिञ्च लोके मग्गकुसलो नाम भोता गोतमेन सदिसो नत्थि, भवञ्च गोतमो अविदूरे वसति, सो नो तुलं गहेत्वा निसिन्नवाणिजो विय कङ्खं छिन्दिस्सती’’ति चिन्तेत्वा तमत्थं भारद्वाजस्स आरोचेत्वा उभोपि गन्त्वा अत्तनो कथं भगवतो आरोचेसुम्। तेन वुत्तं ‘‘अथ खो वासेट्ठो…पे॰… य्वायं अक्खातो ब्राह्मणेन तारुक्खेना’’ति।&lt;br&gt;&#xA;५२२. एत्थ भो गोतमाति एतस्मिं मग्गामग्गे। विग्गहो विवादोतिआदीसु पुब्बुप्पत्तिको विग्गहो। अपरभागे विवादो। दुविधोपि एसो नानाआचरियानं वादतो नानावादो।&lt;br&gt;&#xA;५२३. अथ किस्मिं पन वोति त्वम्पि अयमेव मग्गोति अत्तनो आचरियवादमेव पग्गय्ह तिट्ठसि, भारद्वाजोपि अत्तनो आचरियवादमेव, एकस्सापि एकस्मिं संसयो नत्थि। एवं सति किस्मिं वो विग्गहोति पुच्छति।&lt;br&gt;&#xA;५२४. मग्गामग्गे , भो गोतमाति मग्गे भो गोतम अमग्गे च, उजुमग्गे च अनुजुमग्गे चाति अत्थो। एस किर एकब्राह्मणस्सापि मग्गं ‘‘न मग्गो’’ति न वदति। यथा पन अत्तनो आचरियस्स मग्गो उजुमग्गो, न एवं अञ्ञेसं अनुजानाति, तस्मा तमेवत्थं दीपेन्तो ‘‘किञ्चापि भो गोतमा’’तिआदिमाह।&lt;br&gt;&#xA;सब्बानि तानीति लिङ्गविपल्लासेन वदति, सब्बे तेति वुत्तं होति। बहूनीति अट्ठ वा दस वा। नानामग्गानीति महन्तामहन्तजङ्घमग्गसकटमग्गादिवसेन नानाविधानि सामन्ता गामनदीतळाकखेत्तादीहि आगन्त्वा गामं पविसनमग्गानि।&lt;br&gt;&#xA;५२५-५२६. ‘‘निय्यन्तीति वासेट्ठ वदेसी’’ति भगवा तिक्खत्तुं वचीभेदं कत्वा पटिञ्ञं कारापेसि। कस्मा? तित्थिया हि पटिजानित्वा पच्छा निग्गय्हमाना अवजानन्ति। सो तथा कातुं न सक्खिस्सतीति।&lt;br&gt;&#xA;५२७-५२९. तेव तेविज्जाति ते तेविज्जा। वकारो आगमसन्धिमत्तम्। अन्धवेणीति अन्धपवेणी, एकेन चक्खुमता गहितयट्ठिया कोटिं एको अन्धो गण्हति, तं अन्धं अञ्ञो तं अञ्ञोति एवं पण्णाससट्ठि अन्धा पटिपाटिया घटिता अन्धवेणीति वुच्चति। परम्परसंसत्ताति अञ्ञमञ्ञं लग्गा, यट्ठिगाहकेनपि चक्खुमता विरहिताति अत्थो। एको किर धुत्तो अन्धगणं दिस्वा ‘‘असुकस्मिं नाम गामे खज्जभोज्जं सुलभ’’न्ति उस्साहेत्वा ‘‘तेन हि तत्थ नो सामि नेहि, इदं नाम ते देमा’’ति वुत्ते, लञ्जं गहेत्वा अन्तरामग्गे मग्गा ओक्कम्म महन्तं गच्छं अनुपरिगन्त्वा पुरिमस्स हत्थेन पच्छिमस्स कच्छं गण्हापेत्वा ‘‘किञ्चि कम्मं अत्थि, गच्छथ ताव तुम्हे’’ति वत्वा पलायि, ते दिवसम्पि गन्त्वा मग्गं अविन्दमाना ‘‘कुहिं नो चक्खुमा, कुहिं मग्गो’’ति परिदेवित्वा मग्गं अविन्दमाना तत्थेव मरिंसु। ते सन्धाय वुत्तं ‘‘परम्परसंसत्ता’’ति। पुरिमोपीति पुरिमेसु दससु ब्राह्मणेसु एकोपि। मज्झिमोपीति मज्झिमेसु आचरियपाचरियेसु एकोपि। पच्छिमोपीति इदानि तेविज्जेसु ब्राह्मणेसु एकोपि। हस्सकञ्ञेवाति हसितब्बमेव। नामकञ्ञेवाति लामकंयेव। तदेतं अत्थाभावेन रित्तकं, रित्तकत्तायेव तुच्छकम्। इदानि ब्रह्मलोको ताव तिट्ठतु, यो तेविज्जेहि न दिट्ठपुब्बोव। येपि चन्दिमसूरिये तेविज्जा पस्सन्ति, तेसम्पि सहब्यताय मग्गं देसेतुं नप्पहोन्तीति दस्सनत्थं ‘‘तं किं मञ्ञसी’’तिआदिमाह।&lt;br&gt;&#xA;५३०. तत्थ यतो चन्दिमसूरिया उग्गच्छन्तीति यस्मिं काले उग्गच्छन्ति। यत्थ च ओग्गच्छन्तीति यस्मिं काले अत्थमेन्ति, उग्गमनकाले च अत्थङ्गमनकाले च पस्सन्तीति अत्थो। आयाचन्तीति ‘‘उदेहि भवं चन्द, उदेहि भवं सूरिया’’ति एवं आयाचन्ति। थोमयन्तीति ‘‘सोम्मो चन्दो, परिमण्डलो चन्दो, सप्पभो चन्दो’’तिआदीनि वदन्ता पसंसन्ति। पञ्जलिकाति पग्गहितअञ्जलिका। नमस्समानाति ‘‘नमो नमो’’ति वदमाना।&lt;br&gt;&#xA;५३१-५३२. यं पस्सन्तीति एत्थ यन्ति निपातमत्तम्। किं पन न किराति एत्थ इध पन किं वत्तब्बम्। यत्थ किर तेविज्जेहि ब्राह्मणेहि न ब्रह्मा सक्खिदिट्ठोति एवमत्थो दट्ठब्बो।&lt;/p&gt;</description>
    </item>
  </channel>
</rss>
