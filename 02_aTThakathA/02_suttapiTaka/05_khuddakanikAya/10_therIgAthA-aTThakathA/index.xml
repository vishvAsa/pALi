<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१० थेरीगाथा-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/</link>
    <description>Recent content in &#43;१० थेरीगाथा-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/index.xml" rel="self" type="application/rss+xml" />
    <item>
      <title>०१. एककनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/01_ekakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/01_ekakanipAto/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;खुद्दकनिकाये&lt;br&gt;&#xA;थेरीगाथा-अट्ठकथा&lt;br&gt;&#xA;१. एककनिपातो&lt;/p&gt;&#xA;&lt;h2 id=&#34;१-अञञतरथरगथवणणन&#34;&gt;१. अञ्ञतराथेरीगाथावण्णना&lt;/h2&gt;&#xA;&lt;p&gt;इदानि थेरीगाथानं अत्थसंवण्णनाय ओकासो अनुप्पत्तो। तत्थ यस्मा भिक्खुनीनं आदितो यथा पब्बज्जा उपसम्पदा च पटिलद्धा, तं पकासेत्वा अत्थसंवण्णनाय करीयमानाय तत्थ तत्थ गाथानं अट्ठुप्पत्तिं विभावेतुं सुकरा होति सुपाकटा च, तस्मा तं पकासेतुं आदितो पट्ठाय सङ्खेपतो अयं अनुपुब्बिकथा –&lt;br&gt;&#xA;अयञ्हि लोकनाथो ‘‘मनुस्सत्तं लिङ्गसम्पत्ती’’त्यादिना वुत्तानि अट्ठङ्गानि समोधानेत्वा दीपङ्करस्स भगवतो पादमूले कतमहाभिनीहारो समतिंसपारमियो पूरेन्तो चतुवीसतिया बुद्धानं सन्तिके लद्धब्याकरणो अनुक्कमेन पारमियो पूरेत्वा ञातत्थचरियाय लोकत्थचरियाय बुद्धत्थचरियाय च कोटिं पत्वा तुसितभवने निब्बत्तित्वा तत्थ यावतायुकं ठत्वा दससहस्सचक्कवाळदेवताहि बुद्धभावाय –&lt;br&gt;&#xA;‘‘कालो खो ते महावीर, उप्पज्ज मातुकुच्छियम्।&lt;br&gt;&#xA;सदेवकं तारयन्तो, बुज्झस्सु अमतं पद’’न्ति॥ (बु॰ वं॰ १.६७) –&lt;br&gt;&#xA;आयाचितमनुस्सूपपत्तिको तासं देवतानं पटिञ्ञं दत्वा, कतपञ्चमहाविलोकनो सक्यराजकुले सुद्धोदनमहाराजस्स गेहे सतो सम्पजानो मातुकुच्छिं ओक्कन्तो दसमासे सतो सम्पजानो तत्थ ठत्वा, सतो सम्पजानो ततो निक्खन्तो लुम्बिनीवने लद्धाभिजातिको विविधा धातियो आदिं कत्वा महता परिहारेन सम्मदेव परिहरियमानो अनुक्कमेन वुड्ढिप्पत्तो तीसु पासादेसु विविधनाटकजनपरिवुतो देवो विय सम्पत्तिं अनुभवन्तो जिण्णब्याधिमतदस्सनेन जातसंवेगो ञाणस्स परिपाकतं गतत्ता, कामेसु आदीनवं नेक्खम्मे च आनिसंसं दिस्वा, राहुलकुमारस्स जातदिवसे छन्नसहायो कण्डकं अस्सराजं आरुय्ह , देवताहि विवटेन द्वारेन अड्ढरत्तिकसमये महाभिनिक्खमनं निक्खमित्वा, तेनेव रत्तावसेसेन तीणि रज्जानि अतिक्कमित्वा अनोमानदीतीरं पत्वा घटिकारमहाब्रह्मुना आनीते अरहत्तद्धजे गहेत्वा पब्बजितो, तावदेव वस्ससट्ठिकत्थेरो विय आकप्पसम्पन्नो हुत्वा, पासादिकेन इरियापथेन अनुक्कमेन राजगहं पत्वा, तत्थ पिण्डाय चरित्वा पण्डवपब्बतपब्भारे पिण्डपातं परिभुञ्जित्वा, मागधराजेन रज्जेन निमन्तियमानो तं पटिक्खिपित्वा, भग्गवस्सारामं गन्त्वा, तस्स समयं परिग्गण्हित्वा ततो आळारुदकानं समयं परिग्गण्हित्वा, तं सब्बं अनलङ्करित्वा अनुक्कमेन उरुवेलं गन्त्वा तत्थ छब्बस्सानि दुक्करकारिकं कत्वा, ताय अरियधम्मपटिवेधस्साभावं ञत्वा ‘‘नायं मग्गो बोधाया’’ति ओळारिकं आहारं आहरन्तो कतिपाहेन बलं गाहेत्वा विसाखापुण्णमदिवसे सुजाताय दिन्नं वरभोजनं भुञ्जित्वा, सुवण्णपातिं नदिया पटिसोतं खिपित्वा, ‘‘अज्ज बुद्धो भविस्सामी’’ति कतसन्निट्ठानो सायन्हसमये काळेन नागराजेन अभित्थुतिगुणो बोधिमण्डं आरुय्ह अचलट्ठाने पाचीनलोकधातुअभिमुखो अपराजितपल्लङ्के निसिन्नो चतुरङ्गसमन्नागतं वीरियं अधिट्ठाय, सूरिये अनत्थङ्गतेयेव मारबलं विधमित्वा, पठमयामे पुब्बेनिवासं अनुस्सरित्वा , मज्झिमयामे दिब्बचक्खुं विसोधेत्वा, पच्छिमयामे पटिच्चसमुप्पादे ञाणं ओतारेत्वा, अनुलोमपटिलोमं पच्चयाकारं सम्मसन्तो विपस्सनं वड्ढेत्वा सब्बबुद्धेहि अधिगतं अनञ्ञसाधारणं सम्मासम्बोधिं अधिगन्त्वा, निब्बानारम्मणाय फलसमापत्तिया तत्थेव सत्ताहं वीतिनामेत्वा, तेनेव नयेन इतरसत्ताहेपि बोधिमण्डेयेव वीतिनामेत्वा, राजायतनमूले मधुपिण्डिकभोजनं भुञ्जित्वा, पुन अजपालनिग्रोधमूले निसिन्नो धम्मताय धम्मगम्भीरतं पच्चवेक्खित्वा अप्पोस्सुक्कताय चित्ते नमन्ते महाब्रह्मुना आयाचितो बुद्धचक्खुना लोकं वोलोकेन्तो तिक्खिन्द्रियमुदिन्द्रियादिभेदे सत्ते दिस्वा महाब्रह्मुना धम्मदेसनाय कतपटिञ्ञो ‘‘कस्स नु खो अहं पठमं धम्मं देसेय्य’’न्ति आवज्जेन्तो आळारुदकानं कालङ्कतभावं ञत्वा, ‘‘बहुपकारा खो मे पञ्चवग्गिया भिक्खू, ये मं पधानपहितत्तं उपट्ठहिंसु, यंनूनाहं पञ्चवग्गियानं भिक्खूनं पठमं धम्मं देसेय्य’’न्ति (महाव॰ १०) चिन्तेत्वा, आसाळ्हिपुण्णमायं महाबोधितो बाराणसिं उद्दिस्स अट्ठारसयोजनं मग्गं पटिपन्नो अन्तरामग्गे उपकेन आजीवकेन सद्धिं मन्तेत्वा, अनुक्कमेन इसिपतनं पत्वा तत्थ पञ्चवग्गिये सञ्ञापेत्वा ‘‘द्वेमे, भिक्खवे, अन्ता पब्बजितेन न सेवितब्बा’’तिआदिना (महाव॰ १३; सं॰ नि॰ ५.१०८१; पटि॰ म॰ २.३०) धम्मचक्कपवत्तनसुत्तन्तदेसनाय अञ्ञासिकोण्डञ्ञप्पमुखा अट्ठारसब्रह्मकोटियो धम्मामतं पायेत्वा पाटिपदे भद्दियत्थेरं, पक्खस्स दुतियायं वप्पत्थेरं, पक्खस्स ततियायं महानामत्थेरं, चतुत्थियं अस्सजित्थेरं, सोतापत्तिफले पतिट्ठापेत्वा, पञ्चमियं पन पक्खस्स अनत्तलक्खणसुत्तन्तदेसनाय (महाव॰ २०; सं॰ नि॰ ३.५९) सब्बेपि अरहत्ते पतिट्ठापेत्वा ततो परं यसदारकप्पमुखे पञ्चपण्णासपुरिसे, कप्पासिकवनसण्डे तिंसमत्ते भद्दवग्गिये, गयासीसे पिट्ठिपासाणे सहस्समत्ते पुराणजटिलेति एवं महाजनं अरियभूमिं ओतारेत्वा बिम्बिसारप्पमुखानि एकादसनहुतानि सोतापत्तिफले नहुतं सरणत्तये पतिट्ठापेत्वा वेळुवनं पटिग्गहेत्वा तत्थ विहरन्तो अस्सजित्थेरस्स वाहसा अधिगतपठममग्गे सञ्चयं आपुच्छित्वा, सद्धिं परिसाय अत्तनो सन्तिकं उपगते सारिपुत्तमोग्गल्लाने अग्गफलं सच्छिकत्वा सावकपारमिया मत्थकं पत्ते अग्गसावकट्ठाने ठपेत्वा काळुदायित्थेरस्स अभियाचनाय कपिलवत्थुं गन्त्वा, मानत्थद्धे ञातके यमकपाटिहारियेन दमेत्वा, पितरं अनागामिफले, महापजापतिं सोतापत्तिफले पटिट्ठापेत्वा , नन्दकुमारं राहुलकुमारञ्च पब्बाजेत्वा, सत्था पुनदेव राजगहं पच्चागच्छि।&lt;br&gt;&#xA;अथापरेन समयेन सत्थरि वेसालिं उपनिस्साय कूटागारसालायं विहरन्ते सुद्धोदनमहाराजा सेतच्छत्तस्स हेट्ठाव अरहत्तं सच्छिकत्वा परिनिब्बायि। अथ महापजापतिया गोतमिया पब्बज्जाय चित्तं उप्पज्जि, ततो रोहिनीनदीतीरे कलहविवादसुत्तन्तदेसनाय (सु॰ नि॰ ८६८ आदयो) परियोसाने निक्खमित्वा, पब्बजितानं पञ्चन्नं कुमारसतानं पादपरिचारिका एकज्झासयाव हुत्वा महापजापतिया सन्तिकं गन्त्वा, सब्बाव ‘‘सत्थु सन्तिके पब्बजिस्सामा’’ति महापजापतिं जेट्ठिकं कत्वा सत्थु सन्तिकं गन्तुकामा अहेसुम्। अयञ्च महापजापति पुब्बेपि एकवारं सत्थारं पब्बज्जं याचित्वा नालत्थ, तस्मा कप्पकं पक्कोसापेत्वा केसे छिन्दापेत्वा कासायानि अच्छादेत्वा सब्बा ता साकियानियो आदाय वेसालिं गन्त्वा आनन्दत्थेरेन दसबलं याचापेत्वा, अट्ठगरुधम्मपटिग्गहणेन पब्बज्जं उपसम्पदञ्च अलत्थ। इतरा पन सब्बापि एकतो उपसम्पन्ना अहेसुम्। अयमेत्थ सङ्खेपो। वित्थारतो पनेतं वत्थु तत्थ तत्थ पाळियं (चूळव॰ ४०२) आगतमेव।&lt;br&gt;&#xA;एवं उपसम्पन्ना पन महापजापति सत्थारं उपसङ्कमित्वा अभिवादेत्वा एकमन्तं अट्ठासि। अथस्सा सत्था धम्मं देसेसि। सा सत्थु सन्तिके कम्मट्ठानं गहेत्वा अरहत्तं पापुणि। सेसा च पञ्चसतभिक्खुनियो नन्दकोवादपरियोसाने (म॰ नि॰ ३.३९८) अरहत्तं पापुणिंसु। एवं भिक्खुनिसङ्घे सुप्पतिट्ठिते पुथुभूते तत्थ तत्थ गामनिगमजनपदराजधानीसु कुलित्थियो कुलसुण्हायो कुलकुमारिकायो बुद्धसुबुद्धतं धम्मसुधम्मतं सङ्घसुप्पटिपत्तितञ्च सुत्वा, सासने अभिप्पसन्ना संसारे च जातसंवेगा अत्तनो सामिके मातापितरो ञातके च अनुजानापेत्वा, सासने उरं दत्वा पब्बजिंसु। पब्बजित्वा च सीलाचारसम्पन्ना सत्थुनो च तेसं थेरानञ्च सन्तिके ओवादं लभित्वा घटेन्तियो वायमन्तियो नचिरस्सेव अरहत्तं सच्छाकंसु। ताहि उदानादिवसेन तत्थ तत्थ भासिता गाथा पच्छा सङ्गीतिकारकेहि एकज्झं कत्वा एककनिपातादिवसेन सङ्गीतिं आरोपयिंसु ‘‘इमा थेरीगाथा नामा’’ति। तासं निपातादिविभागो हेट्ठा वुत्तोयेव। तत्थ निपातेसु एककनिपातो आदि। तत्थपि –&lt;br&gt;&#xA;१.&lt;br&gt;&#xA;‘‘सुखं सुपाहि थेरिके, कत्वा चोळेन पारुता।&lt;br&gt;&#xA;उपसन्तो हि ते रागो, सुक्खडाकंव कुम्भिय’’न्ति॥ –&lt;br&gt;&#xA;अयं गाथा आदि। तस्सा का उप्पत्ति? अतीते किर अञ्ञतरा कुलधीता कोणागमनस्स भगवतो काले सासने अभिप्पसन्ना हुत्वा सत्थारं निमन्तेत्वा दुतियदिवसे साखामण्डपं कारेत्वा वालिकं अत्थरित्वा उपरि वितानं बन्धित्वा गन्धपुप्फादीहि पूजं कत्वा सत्थु कालं आरोचापेसि। सत्था तत्थ गन्त्वा पञ्ञत्ते आसने निसीदि। सा भगवन्तं वन्दित्वा पणीतेन खादनीयेन भोजनीयेन परिविसित्वा, भगवन्तं भुत्ताविं ओनीतपत्तपाणिं तिचीवरेन अच्छादेसि। तस्सा भगवा अनुमोदनं कत्वा पक्कामि। सा यावतायुकं पुञ्ञानि कत्वा आयुपरियोसाने देवलोके निब्बत्तित्वा एकं बुद्धन्तरं सुगतीसु एव संसरन्ती कस्सपस्स भगवतो काले गहपतिकुले निब्बत्तित्वा विञ्ञुतं पत्वा, संसारे जातसंवेगा सासने पब्बजित्वा उपसम्पज्जित्वा वीसतिवस्सहस्सानि भिक्खुनिसीलं पूरेत्वा, पुथुज्जनकालकिरियं कत्वा, सग्गे निब्बत्ता एकं बुद्धन्तरं सग्गसम्पत्तिं अनुभवित्वा इमस्मिं बुद्धुप्पादे वेसालियं खत्तियमहासालकुले निब्बत्ति। तं थिरसन्तसरीरताय थेरिकाति वोहरिंसु। सा वयप्पत्ता कुलप्पदेसादिना समानजातिकस्स खत्तियकुमारस्स मातापितूहि दिन्ना पतिदेवता हुत्वा वसन्ती सत्थु वेसालिगमने सासने पटिलद्धसद्धा उपासिका हुत्वा, अपरभागे महापजापतिगोतमीथेरिया सन्तिके धम्मं सुत्वा पब्बज्जाय रुचिं उप्पादेत्वा ‘‘अहं पब्बजिस्सामी’’ति सामिकस्सारोचेसि। सामिको नानुजानाति। सा पन कताधिकारताय यथासुतं धम्मं पच्चवेक्खित्वा रूपारूपधम्मे परिग्गहेत्वा विपस्सनं अनुयुत्ता विहरति।&lt;br&gt;&#xA;अथेकदिवसं महानसे ब्यञ्जने पच्चमाने महती अग्गिजाला उट्ठहि। सा अग्गिजाला सकलभाजनं तटतटायन्तं झायति। सा तं दिस्वा तदेवारम्मणं कत्वा सुट्ठुतरं अनिच्चतं उपट्ठहन्तं उपधारेत्वा ततो तत्थ दुक्खानिच्चानत्ततञ्च आरोपेत्वा विपस्सनं वड्ढेत्वा अनुक्कमेन उस्सुक्कापेत्वा मग्गपटिपाटिया अनागामिफले पतिट्ठहि। सा ततो पट्ठाय आभरणं वा अलङ्कारं वा न धारेति। सा सामिकेन ‘‘कस्मा त्वं, भद्दे, इदानि पुब्बे विय आभरणं वा अलङ्कारं वा न धारेसी’’ति वुत्ता अत्तनो गिहिभावे अभब्बभावं आरोचेत्वा पब्बज्जं अनुजानापेसि। सो विसाखो उपासको विय धम्मदिन्नं महता परिहारेन महापजापतिगोतमिया सन्तिकं नेत्वा ‘‘इमं, अय्ये, पब्बाजेथा’’ति आह। अथ महापजापतिगोतमी तं पब्बाजेत्वा उपसम्पादेत्वा विहारं नेत्वा सत्थारं दस्सेसि। सत्थापिस्सा पकतिया दिट्ठारम्मणमेव विभावेन्तो ‘‘सुखं सुपाही’’ति गाथमाह।&lt;br&gt;&#xA;तत्थ सुखन्ति भावनपुंसकनिद्देसो। सुपाहीति आणत्तिवचनम्। थेरिकेति आमन्तनवचनम्। कत्वा चोळेन पारुताति अप्पिच्छताय नियोजनम्। उपसन्तो हि ते रागोति पटिपत्तिकित्तनम्। सुक्खडाकंवाति उपसमेतब्बस्स किलेसस्स असारभावनिदस्सनम्। कुम्भियन्ति तदाधारस्स अनिच्चतुच्छादिभावनिदस्सनम्।&lt;br&gt;&#xA;सुखन्ति चेतं इट्ठाधिवचनम्। सुखेन निदुक्खा हुत्वाति अत्थो। सुपाहीति निपज्जनिदस्सनञ्चेतं चतुन्नं इरियापथानं, तस्मा चत्तारोपि इरियापथे सुखेनेव कप्पेहि सुखं विहराति अत्थो। थेरिकेति इदं यदिपि तस्सा नामकित्तनं, पचुरेन अन्वत्थसञ्ञाभावतो पन थिरे सासने थिरभावप्पत्ते, थिरेहि सीलादिधम्मेहि समन्नागतेति अत्थो। कत्वा चोळेन पारुताति पंसुकूलचोळेहि चीवरं कत्वा अच्छादितसरीरा तं निवत्था चेव पारुता च। उपसन्तो हि ते रागोति हि-सद्दो हेत्वत्थो। यस्मा तव सन्ताने उप्पज्जनककामरागो उपसन्तो अनागामिमग्गञाणग्गिना दड्ढो, इदानि तदवसेसं रागं अग्गमग्गञाणग्गिना दहेत्वा सुखं सुपाहीति अधिप्पायो। सुक्खडाकंव कुम्भियन्ति यथा तं पक्के भाजने अप्पकं डाकब्यञ्जनं महतिया अग्गिजालाय पच्चमानं झायित्वा सुस्सन्तं वूपसम्मति, यथा वा उदकमिस्से डाकब्यञ्जने उद्धनं आरोपेत्वा पच्चमाने उदके विज्जमाने तं चिच्चिटायति चिटिचिटायति, उदके पन छिन्ने उपसन्तमेव होति, एवं तव सन्ताने कामरागो उपसन्तो, इतरम्पि वूपसमेत्वा सुखं सुपाहीति।&lt;br&gt;&#xA;थेरी इन्द्रियानं परिपाकं गतत्ता सत्थु देसनाविलासेन च गाथापरियोसाने सह पटिसम्भिदाहि अरहत्तं पापुणि। तेन वुत्तं अपदाने (अप॰ थेरी २.१.२६-३०)।&lt;br&gt;&#xA;‘‘कोणागमनबुद्धस्स, मण्डपो कारितो मया।&lt;br&gt;&#xA;धुवं तिचीवरंदासिं, बुद्धस्स लोकबन्धुनो॥&lt;br&gt;&#xA;‘‘यं यं जनपदं यामि, निगमे राजधानियो।&lt;br&gt;&#xA;सब्बत्थ पूजितो होमि, पुञ्ञकम्मस्सिदं फलं॥&lt;br&gt;&#xA;‘‘किलेसा झापिता मय्हं, भवा सब्बे समूहता।&lt;br&gt;&#xA;नागीव बन्धनं छेत्वा, विहरामि अनासवा॥&lt;br&gt;&#xA;‘‘स्वागतं वत मे आसि, बुद्धसेट्ठस्स सन्तिके।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;‘‘पटिसम्भिदा चतस्सो, विमोक्खापि च अट्ठिमे।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा थेरी उदानेन्ती तमेव गाथं अभासि, तेनायं गाथा तस्सा थेरिया गाथा अहोसि। तत्थ थेरिया वुत्तगाथाय अनवसेसो रागो परिग्गहितो अग्गमग्गेन तस्स वूपसमस्स अधिप्पेतत्ता। रागवूपसमेनेव चेत्थ सब्बेसम्पि किलेसानं वूपसमो वुत्तोति दट्ठब्बं तदेकट्ठताय सब्बेसं किलेसधम्मानं वूपसमसिद्धितो। तथा हि वुच्चति –&lt;br&gt;&#xA;‘‘उद्धच्चविचिकिच्छाहि, यो मोहो सहजो मतो।&lt;br&gt;&#xA;पहानेकट्ठभावेन, रागेन सरणो हि सो’’ति॥&lt;br&gt;&#xA;यथा चेत्थ सब्बेसं संकिलेसानं वूपसमो वुत्तो, एवं सब्बत्थापि तेसं वूपसमो वुत्तोति वेदितब्बम्। पुब्बभागे तदङ्गवसेन, समथविपस्सनाक्खणे विक्खम्भनवसेन, मग्गक्खणे समुच्छेदवसेन, फलक्खणे पटिप्पस्सद्धिवसेन वूपसमसिद्धितो। तेन चतुब्बिधस्सापि पहानस्स सिद्धि वेदितब्बा । तत्थ तदङ्गप्पहानेन सीलसम्पदासिद्धि, विक्खम्भनपहानेन समाधिसम्पदासिद्धि, इतरेहि पञ्ञासम्पदासिद्धि दस्सिता होति पहानाभिसमयोपसिज्झनतो। यथा भावनाभिसमयं साधेति तस्मिं असति तदभावतो, तथा सच्छिकिरियाभिसमयं परिञ्ञाभिसमयञ्च साधेति एवाति। चतुराभिसमयसिद्धिया तिस्सो सिक्खा, पटिपत्तिया तिविधकल्याणता, सत्तविसुद्धियो च परिपुण्णा इमाय गाथाय पकासिता होन्तीति वेदितब्बम्। अञ्ञतराथेरी अपञ्ञाता नामगोत्तादिवसेन अपाकटा, एका थेरी लक्खणसम्पन्ना भिक्खुनी इमं गाथं अभासीति अधिप्पायो।&lt;br&gt;&#xA;अञ्ञतराथेरीगाथावण्णना निट्ठिता।&lt;/p&gt;</description>
    </item>
    <item>
      <title>०२. दुकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/02_dukanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/02_dukanipAto/</guid>
      <description>&lt;p&gt;२. दुकनिपातो&lt;/p&gt;&#xA;&lt;h2 id=&#34;१-अभरपननदथरगथवणणन&#34;&gt;१. अभिरूपनन्दाथेरीगाथावण्णना&lt;/h2&gt;&#xA;&lt;p&gt;दुकनिपाते आतुरं असुचिं पूतिन्तिआदिका अभिरूपनन्दाय सिक्खमानाय गाथा। अयं किर विपस्सिस्स भगवतो काले बन्धुमतीनगरे गहपतिमहासालस्स धीता हुत्वा सत्थु सन्तिके धम्मं सुत्वा सरणेसु च सीलेसु च पतिट्ठिता सत्थरि परिनिब्बुते धातुचेतियं रतनपटिमण्डितेन सुवण्णच्छत्तेन पूजं कत्वा, कालङ्कत्वा सग्गे निब्बत्तित्वा अपरापरं सुगतीसुयेव संसरन्ती इमस्मिं बुद्धुप्पादे कपिलवत्थुनगरे खेमकस्स सक्कस्स अग्गमहेसिया कुच्छिस्मिं निब्बत्ति। नन्दातिस्सा नामं अहोसि। सा अत्तभावस्स अतिविय रूपसोभग्गप्पत्तिया अभिरूपा दस्सनीया पासादिका अभिरूपनन्दात्वेव पञ्ञायित्थ। तस्सा वयप्पत्ताय वारेय्यदिवसेयेव वरभूतो सक्यकुमारो कालमकासि। अथ नं मातापितरो अकामं पब्बाजेसुम्।&lt;br&gt;&#xA;सा पब्बजित्वापि रूपं निस्साय उप्पन्नमदा ‘‘सत्था रूपं विवण्णेति गरहति अनेकपरियायेन रूपे आदीनवं दस्सेती’’ति बुद्धुपट्ठानं न गच्छति। भगवा तस्सा ञाणपरिपाकं ञत्वा महापजापतिं आणापेसि ‘‘सब्बापि भिक्खुनियो पटिपाटिया ओवादं आगच्छन्तू’’ति। सा अत्तनो वारे सम्पत्ते अञ्ञं पेसेसि। भगवा ‘‘वारे सम्पत्ते अत्तनाव आगन्तब्बं, न अञ्ञा पेसेतब्बा’’ति आह। सा सत्थु आणं लङ्घितुं असक्कोन्ती भिक्खुनीहि सद्धिं बुद्धुपट्ठानं अगमासि। भगवा इद्धिया एकं अभिरूपं इत्थिरूपं मापेत्वा पुन जराजिण्णं दस्सेत्वा संवेगं उप्पादेत्वा –&lt;br&gt;&#xA;१९.&lt;br&gt;&#xA;‘‘आतुरं असुचिं पूतिं, पस्स नन्दे समुस्सयम्।&lt;br&gt;&#xA;असुभाय चित्तं भावेहि, एकग्गं सुसमाहितं॥&lt;br&gt;&#xA;२०.&lt;br&gt;&#xA;‘‘अनिमित्तञ्च भावेहि, मानानुसयमुज्जह।&lt;br&gt;&#xA;ततो मानाभिसमया, उपसन्ता चरिस्ससी’’ति॥ –&lt;br&gt;&#xA;इमा द्वे गाथा अभासि। तासं अत्थो हेट्ठा वुत्तनयो एव। गाथापरियोसाने अभिरूपनन्दा अरहत्तं पापुणि। तेन वुत्तं अपदाने –&lt;br&gt;&#xA;‘‘नगरे बन्धुमतिया, बन्धुमा नाम खत्तियो।&lt;br&gt;&#xA;तस्स रञ्ञो अहुं भरिया, एकज्झं चारयामहं॥&lt;br&gt;&#xA;‘‘रहोगता निसीदित्वा, एवं चिन्तेसहं तदा।&lt;br&gt;&#xA;आदाय गमनीयञ्हि, कुसलं नत्थि मे कतं॥&lt;br&gt;&#xA;‘‘महाभितापं कटुकं, घोररूपं सुदारुणम्।&lt;br&gt;&#xA;निरयं नून गच्छामि, एत्थ मे नत्थि संसयो॥&lt;br&gt;&#xA;‘‘एवाहं चिन्तयित्वान, पहंसेत्वान मानसम्।&lt;br&gt;&#xA;राजानं उपगन्त्वान, इदं वचनमब्रविं॥&lt;br&gt;&#xA;‘‘इत्थी नाम मयं देव, पुरिसानुगता सदा।&lt;br&gt;&#xA;एकं मे समणं देहि, भोजयिस्सामि खत्तिय॥&lt;br&gt;&#xA;‘‘अदासि मे महाराजा, समणं भावितिन्द्रियम्।&lt;br&gt;&#xA;तस्स पत्तं गहेत्वान, परमन्नेन पूरयिं॥&lt;br&gt;&#xA;‘‘पूरयित्वा परमन्नं, सहस्सग्घनकेनहम्।&lt;br&gt;&#xA;वत्थयुगेन छादेत्वा, अदासिं तुट्ठमानसा॥&lt;br&gt;&#xA;‘‘तेन कम्मेन सुकतेन, चेतनापणिधीहि च।&lt;br&gt;&#xA;जहित्वा मानुसं देहं, तावतिंसमगच्छहं॥&lt;br&gt;&#xA;‘‘सहस्सं देवराजूनं, महेसित्तमकारयिम्।&lt;br&gt;&#xA;सहस्सं चक्कवत्तीनं, महेसित्तमकारयिं॥&lt;br&gt;&#xA;‘‘पदेसरज्जं विपुलं, गणनातो असङ्खियम्।&lt;br&gt;&#xA;नानाविधं बहुं पुञ्ञं, तस्स कम्मफला ततो॥&lt;br&gt;&#xA;‘‘उप्पलस्सेव मे वण्णा, अभिरूपा सुदस्सना।&lt;br&gt;&#xA;इत्थी सब्बङ्गसम्पन्ना, अभिजाता जुतिन्धरा॥&lt;br&gt;&#xA;‘‘पच्छिमे भवसम्पत्ते, अजायिं साकिये कुले।&lt;br&gt;&#xA;नारीसहस्सपामोक्खा, सुद्धोदनसुतस्सहं॥&lt;br&gt;&#xA;‘‘निब्बिन्दित्वा अगारेहं, पब्बजिं अनगारियम्।&lt;br&gt;&#xA;सत्तमिं रत्तिं सम्पत्वा, चतुसच्चं अपापुणिं॥&lt;br&gt;&#xA;‘‘चीवरपिण्डपातञ्च, पच्चयञ्च सेनासनम्।&lt;br&gt;&#xA;परिमेतुं न सक्कोमि, पिण्डपातस्सिदं फलं॥&lt;br&gt;&#xA;‘‘यं मय्हं पुरिमं कम्मं, कुसलं जनितं मुनि।&lt;br&gt;&#xA;तुय्हत्थाय महावीर, परिचिण्णं बहुं मया॥&lt;br&gt;&#xA;‘‘एकतिंसे इतो कप्पे, यं दानमददिं तदा।&lt;br&gt;&#xA;दुग्गतिं नाभिजानामि, पिण्डपातस्सिदं फलं॥&lt;br&gt;&#xA;‘‘दुवे गती पजानामि, देवत्तं अथ मानुसम्।&lt;br&gt;&#xA;अञ्ञं गतिं न जानामि, पिण्डपातस्सिदं फलं॥&lt;br&gt;&#xA;‘‘उच्चे कुले पजानामि, तयो साले महाधने।&lt;br&gt;&#xA;अञ्ञं कुलं न जानामि, पिण्डपातस्सिदं फलं॥&lt;br&gt;&#xA;‘‘भवाभवे संसरित्वा, सुक्कमूलेन चोदिता।&lt;br&gt;&#xA;अमनापं न पस्सामि, सोमनस्सकतं फलं॥&lt;br&gt;&#xA;‘‘इद्धीसु च वसी होमि, दिब्बाय सोतधातुया।&lt;br&gt;&#xA;चेतोपरियञाणस्स, वसी होमि महामुने॥&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;सब्बासवपरिक्खीणा, नत्थि दानि पुनब्भवो॥&lt;br&gt;&#xA;‘‘अत्थधम्मनिरुत्तीसु, पटिभाने तथेव च।&lt;br&gt;&#xA;ञाणं मम महावीर, उप्पन्नं तव सन्तिके॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पत्वा पन सा सयम्पि उदानवसेन तायेव गाथा अभासि, इदमेव चस्सा अञ्ञाब्याकरणं अहोसीति।&lt;br&gt;&#xA;अभिरूपनन्दाथेरीगाथावण्णना निट्ठिता।&lt;/p&gt;</description>
    </item>
    <item>
      <title>०३. तिकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/03_tikanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/03_tikanipAto/</guid>
      <description>&lt;p&gt;३. तिकनिपातो&lt;/p&gt;&#xA;&lt;h2 id=&#34;१-अपरसमथरगथवणणन&#34;&gt;१. अपरासामाथेरीगाथावण्णना&lt;/h2&gt;&#xA;&lt;p&gt;तिकनिपाते पण्णवीसतिवस्सानीतिआदिका अपराय सामाय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती विपस्सिस्स भगवतो काले चन्दभागाय नदिया तीरे किन्नरयोनियं निब्बत्ति। सा तत्थ किन्नरेहि सद्धिं कीळापसुता विचरति। अथेकदिवसं सत्था तस्सा कुसलबीजरोपनत्थं तत्थ गन्त्वा नदीतीरे चङ्कमि। सा भगवन्तं दिस्वा हट्ठतुट्ठा सळलपुप्फानि आदाय सत्थु सन्तिकं गन्त्वा वन्दित्वा तेहि पुप्फेहि भगवन्तं पूजेसि। सा तेन पुञ्ञकम्मेन देवमनुस्सेसु संसरन्ती इमस्मिं बुद्धुप्पादे कोसम्बियं कुलघरे निब्बत्तित्वा वयप्पत्ता सामावतिया सहायिका हुत्वा तस्सा मतकाले संवेगजाता पब्बजित्वा पञ्चवीसति वस्सानि चित्तसमाधानं अलभित्वा महल्लिकाकाले सुगतोवादं लभित्वा विपस्सनं वड्ढेत्वा सह पटिसम्भिदाहि अरहत्तं पापुणि। तेन वुत्तं अपदाने (अप॰ थेरी २.२.२२-२९) –&lt;br&gt;&#xA;‘‘चन्दभागानदीतीरे, अहोसिं किन्नरी तदा।&lt;br&gt;&#xA;अद्दसाहं देवदेवं, चङ्कमन्तं नरासभं॥&lt;br&gt;&#xA;‘‘ओचिनित्वान सळलं, बुद्धसेट्ठस्सदासहम्।&lt;br&gt;&#xA;उपसिङ्घि महावीरो, सळलं देवगन्धिकं॥&lt;br&gt;&#xA;‘‘पटिग्गहेत्वा सम्बुद्धो, विपस्सी लोकनायको।&lt;br&gt;&#xA;उपसिङ्घि महावीरो, पेक्खमानाय मे तदा॥&lt;br&gt;&#xA;‘‘अञ्जलिं पग्गहेत्वान, वन्दित्वा द्विपदुत्तमम्।&lt;br&gt;&#xA;सकं चित्तं पसादेत्वा, ततो पब्बतमारुहिं॥&lt;br&gt;&#xA;‘‘एकनवुतितो कप्पे, यं पुप्फमददिं तदा।&lt;br&gt;&#xA;दुग्गतिं नाभिजानामि, बुद्धपूजायिदं फलं॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा उदानवसेन –&lt;br&gt;&#xA;३९.&lt;br&gt;&#xA;‘‘पण्णवीसति वस्सानि, यतो पब्बजिताय मे।&lt;br&gt;&#xA;नाभिजानामि चित्तस्स, समं लद्धं कुदाचनं॥&lt;br&gt;&#xA;४०.&lt;br&gt;&#xA;‘‘अलद्धा चेतसो सन्तिं, चित्ते अवसवत्तिनी।&lt;br&gt;&#xA;ततो संवेगमापादिं, सरित्वा जिनसासनं॥&lt;br&gt;&#xA;४१.&lt;br&gt;&#xA;‘‘बहूहि दुक्खधम्मेहि, अप्पमादरताय मे।&lt;br&gt;&#xA;तण्हक्खयो अनुप्पत्तो, कतं बुद्धस्स सासनम्।&lt;br&gt;&#xA;अज्ज मे सत्तमी रत्ति, यतो तण्हा विसोसिता’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ चित्तस्स समन्ति चित्तस्स वूपसमं, चेतोसमथमग्गफलसमाधीति अत्थो।&lt;br&gt;&#xA;ततोति तस्मा चित्तवसं वत्तेतुं असमत्थभावतो। संवेगमापादिन्ति सत्थरि धरन्तेपि पब्बजितकिच्चं मत्थकं पापेतुं असक्कोन्ती पच्छा कथं पापयिस्सामीति संवेगं ञाणुत्रासं आपज्जिम्। सरित्वा जिनसासनन्ति काणकच्छपोपमादिसत्थुओवादं (सं॰ नि॰ ५.१११७; म॰ नि॰ ३.२५२) अनुस्सरित्वा। सेसं वुत्तनयमेव।&lt;br&gt;&#xA;अपरासामाथेरीगाथावण्णना निट्ठिता।&lt;/p&gt;</description>
    </item>
    <item>
      <title>०४. चतुक्कनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/04_chatukkanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/04_chatukkanipAto/</guid>
      <description>&lt;p&gt;४. चतुक्कनिपातो&lt;/p&gt;&#xA;&lt;h2 id=&#34;१-भददकपलनथरगथवणणन&#34;&gt;१. भद्दाकापिलानीथेरीगाथावण्णना&lt;/h2&gt;&#xA;&lt;p&gt;चतुक्कनिपाते पुत्तो बुद्धस्स दायादोतिआदिका भद्दाय कापिलानिया थेरिया गाथा। सा किर पदुमुत्तरस्स भगवतो काले हंसवतीनगरे कुलगेहे निब्बत्तित्वा विञ्ञुतं पत्वा सत्थु सन्तिके धम्मं सुणन्ती सत्थारं एकं भिक्खुनिं पुब्बेनिवासं अनुस्सरन्तीनं अग्गट्ठाने ठपेन्तं दिस्वा अधिकारकम्मं कत्वा सयम्पि तं ठानन्तरं पत्थेत्वा यावजीवं पुञ्ञानि कत्वा ततो चुता देवमनुस्सेसु संसरन्ती अनुप्पन्ने बुद्धे बाराणसियं कुलगेहे निब्बत्तित्वा पतिकुलं गन्त्वा, एकदिवसं अत्तनो ननन्दाय सद्धिं कलहं करोन्ती ताय पच्चेकबुद्धस्स पिण्डपाते दिन्ने ‘‘अयं इमस्स दानं दत्वा उळारसम्पत्तिं लभिस्सती’’ति पच्चेकबुद्धस्स हत्थतो पत्तं गहेत्वा भत्तं छड्डेत्वा कललस्स पूरेत्वा अदासि। महाजनो गरहि – ‘‘बाले, पच्चेकबुद्धो ते किं अपरज्झी’’ति? सा तेसं वचनेन लज्जमाना पुन पत्तं गहेत्वा कललं नीहरित्वा धोवित्वा गन्धचुण्णेन उब्बट्टेत्वा चतुमधुरस्स पूरेत्वा उपरि आसित्तेन पदुमगब्भवण्णेन सप्पिना विज्जोतमानं पच्चेकबुद्धस्स हत्थे ठपेत्वा ‘‘यथा अयं पिण्डपातो ओभासजातो, एवं ओभासजातं मे सरीरं होतू’’ति पत्थनं पट्ठपेसि। सा ततो चवित्वा सुगतीसुयेव संसरन्ती कस्सपबुद्धकाले बाराणसियं महाविभवस्स सेट्ठिनो धीता हुत्वा निब्बत्ति। पुब्बकम्मफलेन दुग्गन्धसरीरा मनुस्सेहि जिगुच्छितब्बा हुत्वा संवेगजाता अत्तनो आभरणेहि सुवण्णिट्ठकं कारेत्वा भगवतो चेतिये पतिट्ठपेसि, उप्पलहत्थेन च पूजं अकासि। तेनस्सा सरीरं तस्मिंयेव भवे सुगन्धं मनोहरं जातम्। सा पतिनो पिया मनापा हुत्वा यावजीवं कुसलं कत्वा ततो चुता सग्गे निब्बत्ति। तत्थापि यावजीवं दिब्बसुखं अनुभवित्वा, ततो चुता बाराणसिरञ्ञो धीता हुत्वा तत्थ देवसम्पत्तिसदिसं सम्पत्तिं अनुभवन्ती चिरकालं पच्चेकबुद्धे उपट्ठहित्वा, तेसु परिनिब्बुतेसु संवेगजाता तापसपब्बज्जाय पब्बजित्वा उय्याने वसन्ती झानानि भावेत्वा ब्रह्मलोके निब्बत्तित्वा ततो चुता सागलनगरे कोसियगोत्तस्स ब्राह्मणकुलस्स गेहे निब्बत्तित्वा महता परिहारेन वड्ढित्वा वयप्पत्ता महातित्थगामे पिप्फलिकुमारस्स गेहं नीता। तस्मिं पब्बजितुं निक्खन्ते महन्तं भोगक्खन्धं महन्तञ्च ञातिपरिवट्टं पहाय पब्बज्जत्थाय निक्खमित्वा पञ्च वस्सानि तित्थियारामे पविसित्वा अपरभागे महापजापतिगोतमिया सन्तिके पब्बज्जं उपसम्पदञ्च लभित्वा विपस्सनं पट्ठपेत्वा न चिरस्सेव अरहत्तं पापुणि। तेन वुत्तं अपदाने (अप॰ थेरी २.३.२४४-३१३) –&lt;br&gt;&#xA;‘‘पदुमुत्तरो नाम जिनो, सब्बधम्मान पारगू।&lt;br&gt;&#xA;इतो सतसहस्सम्हि, कप्पे उप्पज्जि नायको॥&lt;br&gt;&#xA;‘‘तदाहु हंसवतियं, विदेहो नाम नामतो।&lt;br&gt;&#xA;सेट्ठी पहूतरतनो, तस्स जाया अहोसहं॥&lt;br&gt;&#xA;‘‘कदाचि सो नरादिच्चं, उपेच्च सपरिज्जनो।&lt;br&gt;&#xA;धम्ममस्सोसि बुद्धस्स, सब्बदुक्खभयप्पहं॥&lt;br&gt;&#xA;‘‘सावकं धुतवादानं, अग्गं कित्तेसि नायको।&lt;br&gt;&#xA;सुत्वा सत्ताहिकं दानं, दत्वा बुद्धस्स तादिनो॥&lt;br&gt;&#xA;‘‘निपच्च सिरसा पादे, तं ठानमभिपत्थयिम्।&lt;br&gt;&#xA;स हासयन्तो परिसं, तदा हि नरपुङ्गवो॥&lt;br&gt;&#xA;‘‘सेट्ठिनो अनुकम्पाय, इमा गाथा अभासथ।&lt;br&gt;&#xA;लच्छसे पत्थितं ठानं, निब्बुतो होहि पुत्तक॥&lt;br&gt;&#xA;‘‘सतसहस्सितो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तस्स धम्मेसु दायादो, ओरसो धम्मनिम्मितो।&lt;br&gt;&#xA;कस्सपो नाम गोत्तेन, हेस्सति सत्थु सावको॥&lt;br&gt;&#xA;‘‘तं सुत्वा मुदितो हुत्वा, यावजीवं तदा जिनम्।&lt;br&gt;&#xA;मेत्तचित्तो परिचरि, पच्चयेहि विनायकं॥&lt;br&gt;&#xA;‘‘सासनं जोतयित्वान, सो मद्दित्वा कुतित्थिये।&lt;br&gt;&#xA;वेनेय्यं विनयित्वा च, निब्बुतो सो ससावको॥&lt;br&gt;&#xA;‘‘निब्बुते तम्हि लोकग्गे, पूजनत्थाय सत्थुनो।&lt;br&gt;&#xA;ञातिमित्ते समानेत्वा, सह तेहि अकारयि॥&lt;br&gt;&#xA;‘‘सत्तयोजनिकं थूपं, उब्बिद्धं रतनामयम्।&lt;br&gt;&#xA;जलन्तं सतरंसिंव, सालराजंव फुल्लितं॥&lt;br&gt;&#xA;‘‘सत्तसतसहस्सानि, पातियो तत्थ कारयि।&lt;br&gt;&#xA;नळग्गी विय जोतन्ती, रतनेहेव सत्तहि॥&lt;br&gt;&#xA;‘‘गन्धतेलेन पूरेत्वा, दीपानुज्जलयी तहिम्।&lt;br&gt;&#xA;पूजनत्थाय महेसिस्स, सब्बभूतानुकम्पिनो॥&lt;br&gt;&#xA;‘‘सत्तसतसहस्सानि, पुण्णकुम्भानि कारयि।&lt;br&gt;&#xA;रतनेहेव पुण्णानि, पूजनत्थाय महेसिनो॥&lt;br&gt;&#xA;‘‘मज्झे अट्ठट्ठकुम्भीनं, उस्सिता कञ्चनग्घियो।&lt;br&gt;&#xA;अतिरोचन्ति वण्णेन, सरदेव दिवाकरो॥&lt;br&gt;&#xA;‘‘चतुद्वारेसु सोभन्ति, तोरणा रतनामया।&lt;br&gt;&#xA;उस्सिता फलका रम्मा, सोभन्ति रतनामया॥&lt;br&gt;&#xA;‘‘विरोचन्ति परिक्खित्ता, अवटंसा सुनिम्मिता।&lt;br&gt;&#xA;उस्सितानि पटाकानि, रतनानि विरोचरे॥&lt;br&gt;&#xA;‘‘सुरत्तं सुकतं चित्तं, चेतियं रतनामयम्।&lt;br&gt;&#xA;अतिरोचति वण्णेन, ससञ्झोव दिवाकरो॥&lt;br&gt;&#xA;‘‘थूपस्स वेदियो तिस्सो, हरितालेन पूरयि।&lt;br&gt;&#xA;एकं मनोसिलायेकं, अञ्जनेन च एकिकं॥&lt;br&gt;&#xA;‘‘पूजं एतादिसं रम्मं, कारेत्वा वरवादिनो।&lt;br&gt;&#xA;अदासि दानं सङ्घस्स, यावजीवं यथाबलं॥&lt;br&gt;&#xA;‘‘सहाव सेट्ठिना तेन, तानि पुञ्ञानि सब्बसो।&lt;br&gt;&#xA;यावजीवं करित्वान, सहाव सुगतिं गता॥&lt;br&gt;&#xA;‘‘सम्पत्तियोनुभोत्वान, देवत्ते अथ मानुसे।&lt;br&gt;&#xA;छाया विय सरीरेन, सह तेनेव संसरिं॥&lt;br&gt;&#xA;‘‘एकनवुतितो कप्पे, विपस्सी नाम नायको।&lt;br&gt;&#xA;उप्पज्जि चारुदस्सनो, सब्बधम्मविपस्सको॥&lt;br&gt;&#xA;‘‘तदायं बन्धुपतियं, ब्राह्मणो साधुसम्मतो।&lt;br&gt;&#xA;अड्ढो सन्तो गुणेनापि, धनेन च सुदुग्गतो॥&lt;br&gt;&#xA;‘‘तदापि तस्साहं आसिं, ब्राह्मणी समचेतसा।&lt;br&gt;&#xA;कदाचि सो दिजवरो, सङ्गमेसि महामुनिं॥&lt;br&gt;&#xA;‘‘निसिन्नं जनकायम्हि, देसेन्तं अमतं पदम्।&lt;br&gt;&#xA;सुत्वा धम्मं पमुदितो, अदासि एकसाटकं॥&lt;br&gt;&#xA;‘‘घरमेकेन वत्थेन, गन्त्वानेतं स मब्रवि।&lt;br&gt;&#xA;अनुमोद महापुञ्ञं, दिन्नं बुद्धस्स साटकं॥&lt;br&gt;&#xA;‘‘तदाहं अञ्जलिं कत्वा, अनुमोदिं सुपीणिता।&lt;br&gt;&#xA;सुदिन्नो साटको सामि, बुद्धसेट्ठस्स तादिनो॥&lt;br&gt;&#xA;‘‘सुखितो सज्जितो हुत्वा, संसरन्तो भवाभवे।&lt;br&gt;&#xA;बाराणसिपुरे रम्मे, राजा आसि महीपति॥&lt;br&gt;&#xA;‘‘तदा तस्स महेसीहं, इत्थिगुम्बस्स उत्तमा।&lt;br&gt;&#xA;तस्साति दयिता आसिं, पुब्बस्नेहेन भत्तुनो॥&lt;br&gt;&#xA;‘‘पिण्डाय विचरन्ते ते, अट्ठ पच्चेकनायके।&lt;br&gt;&#xA;दिस्वा पमुदितो हुत्वा, दत्वा पिण्डं महारहं॥&lt;br&gt;&#xA;‘‘पुनो निमन्तयित्वान, कत्वा रतनमण्डपम्।&lt;br&gt;&#xA;कम्मारेहि कतं पत्तं, सोवण्णं वत तत्तकं॥&lt;br&gt;&#xA;‘‘समानेत्वान ते सब्बे, तेसं दानमदासि सो।&lt;br&gt;&#xA;सोण्णासने पविट्ठानं, पसन्नो सेहि पाणिभि॥&lt;br&gt;&#xA;‘‘तम्पि दानं सहादासिं, कासिराजेनहं तदा।&lt;br&gt;&#xA;पुनाहं बाराणसियं, जाता कासिकगामके॥&lt;br&gt;&#xA;‘‘कुटुम्बिककुले फीते, सुखितो सो सभातुको।&lt;br&gt;&#xA;जेट्ठस्स भातुनो जाया, अहोसिं सुपतिब्बता॥&lt;br&gt;&#xA;‘‘पच्चेकबुद्धं दिस्वान, कनियस्स मम भत्तुनो।&lt;br&gt;&#xA;भागन्नं तस्स दत्वान, आगते तम्हि पावदिं॥&lt;br&gt;&#xA;‘‘नाभिनन्दित्थ सो दानं, ततो तस्स अदासहम्।&lt;br&gt;&#xA;उखा आनिय तं अन्नं, पुनो तस्सेव सो अदा॥&lt;br&gt;&#xA;‘‘तदन्नं छड्डयित्वान, दुट्ठा बुद्धस्सहं तदा।&lt;br&gt;&#xA;पत्तं कललपुण्णं तं, अदासिं तस्स तादिनो॥&lt;br&gt;&#xA;‘‘दाने च गहणे चेव, अपचे पदुसेपि च।&lt;br&gt;&#xA;समचित्तमुखं दिस्वा, तदाहं संविजिं भुसं॥&lt;br&gt;&#xA;‘‘पुनो पत्तं गहेत्वान, सोधयित्वा सुगन्धिना,&lt;br&gt;&#xA;पसन्नचित्ता पूरेत्वा, सघतं सक्करं अदं॥&lt;br&gt;&#xA;‘‘यत्थ यत्थूपपज्जामि, सुरूपा होमि दानतो।&lt;br&gt;&#xA;बुद्धस्स अपकारेन, दुग्गन्धा वदनेन च॥&lt;br&gt;&#xA;‘‘पुन कस्सपवीरस्स, निधायन्तम्हि चेतिये।&lt;br&gt;&#xA;सोवण्णं इट्ठकं वरं, अदासिं मुदिता अहं॥&lt;br&gt;&#xA;‘‘चतुज्जातेन गन्धेन, निचयित्वा तमिट्ठकम्।&lt;br&gt;&#xA;मुत्ता दुग्गन्धदोसम्हा, सब्बङ्गसुसमागता॥&lt;br&gt;&#xA;‘‘सत्त पातिसहस्सानि, रतनेहेव सत्तहि।&lt;br&gt;&#xA;कारेत्वा घतपूरानि, वट्टीनि च सहस्ससो॥&lt;br&gt;&#xA;‘‘पक्खिपित्वा पदीपेत्वा, ठपयिं सत्तपन्तियो।&lt;br&gt;&#xA;पूजनत्थं लोकनाथस्स, विप्पसन्नेन चेतसा॥&lt;br&gt;&#xA;‘‘तदापि तम्हि पुञ्ञम्हि, भागिनीयि विसेसतो।&lt;br&gt;&#xA;पुन कासीसु सञ्जातो, सुमित्ता इति विस्सुतो॥&lt;br&gt;&#xA;‘‘तस्साहं भरिया आसिं, सुखिता सज्जिता पिया।&lt;br&gt;&#xA;तदा पच्चेकमुनिनो, अदासिं घनवेठनं॥&lt;br&gt;&#xA;‘‘तस्सापि भागिनी आसिं, मोदित्वा दानमुत्तमम्।&lt;br&gt;&#xA;पुनापि कासिरट्ठम्हि, जातो कोलियजातिया॥&lt;br&gt;&#xA;‘‘तदा कोलियपुत्तानं, सतेहि सह पञ्चहि।&lt;br&gt;&#xA;पञ्च पच्चेकबुद्धानं, सतानि समुपट्ठहि॥&lt;br&gt;&#xA;‘‘तेमासं तप्पयित्वान, अदासि च तिचीवरे।&lt;br&gt;&#xA;जाया तस्स तदा आसिं, पुञ्ञकम्मपथानुगा॥&lt;br&gt;&#xA;‘‘ततो चुतो अहु राजा, नन्दो नाम महायसो।&lt;br&gt;&#xA;तस्सापि महेसी आसिं, सब्बकामसमिद्धिनी॥&lt;br&gt;&#xA;‘‘तदा राजा भवित्वान, ब्रह्मदत्तो महीपति।&lt;br&gt;&#xA;पदुमवतीपुत्तानं, पच्चेकमुनिनं तदा॥&lt;br&gt;&#xA;‘‘सतानि पञ्चनूनानि, यावजीवं उपट्ठहिम्।&lt;br&gt;&#xA;राजुय्याने निवासेत्वा, निब्बुतानि च पूजयिं॥&lt;br&gt;&#xA;‘‘चेतियानि च कारेत्वा, पब्बजित्वा उभो मयम्।&lt;br&gt;&#xA;भावेत्वा अप्पमञ्ञायो, ब्रह्मलोकं अगम्हसे॥&lt;br&gt;&#xA;‘‘ततो चुतो महातित्थे, सुजातो पिप्फलायनो।&lt;br&gt;&#xA;माता सुमनदेवीति, कोसिगोत्तो दिजो पिता॥&lt;br&gt;&#xA;‘‘अहं मद्दे जनपदे, साकलाय पुरुत्तमे।&lt;br&gt;&#xA;कप्पिलस्स दिजस्सासिं, धीता माता सुचीमति॥&lt;br&gt;&#xA;‘‘घरकञ्चनबिम्बेन, निम्मिनित्वान मं पिता।&lt;br&gt;&#xA;अदा कस्सपधीरस्स, कामेहि वज्जितस्समं॥&lt;br&gt;&#xA;‘‘कदाचि सो कारुणिको, गन्त्वा कम्मन्तपेक्खको।&lt;br&gt;&#xA;काकादिकेहि खज्जन्ते, पाणे दिस्वान संविजि॥&lt;br&gt;&#xA;‘‘घरेवाहं तिले जाते, दिस्वानातपतापने।&lt;br&gt;&#xA;किमी काकेहि खज्जन्ते, संवेगमलभिं तदा॥&lt;br&gt;&#xA;‘‘तदा सो पब्बजी धीरो, अहं तमनुपब्बजिम्।&lt;br&gt;&#xA;पञ्च वस्सानि निवसिं, परिब्बाजवते अहं॥&lt;br&gt;&#xA;‘‘यदा पब्बजिता आसि, गोतमी जिनपोसिका।&lt;br&gt;&#xA;तदाहं तमुपगन्त्वा, बुद्धेन अनुसासिता॥&lt;br&gt;&#xA;‘‘न चिरेनेव कालेन, अरहत्तमपापुणिम्।&lt;br&gt;&#xA;अहो कल्याणमित्तत्तं, कस्सपस्स सिरीमतो॥&lt;br&gt;&#xA;‘‘सुतो बुद्धस्स दायादो, कस्सपो सुसमाहितो।&lt;br&gt;&#xA;पुब्बेनिवासं यो वेदि, सग्गापायञ्च पस्सति॥&lt;br&gt;&#xA;‘‘अथो जातिक्खयं पत्तो, अभिञ्ञावोसितो मुनि।&lt;br&gt;&#xA;एताहि तीहि विज्जाहि, तेविज्जो होति ब्राह्मणो॥&lt;br&gt;&#xA;‘‘तथेव भद्दाकापिलानी, तेविज्जा मच्चुहायिनी।&lt;br&gt;&#xA;धारेति अन्तिमं देहं, जित्वा मारं सवाहनं॥&lt;br&gt;&#xA;‘‘दिस्वा आदीनवं लोके, उभो पब्बजिता मयम्।&lt;br&gt;&#xA;त्यम्ह खीणासवा दन्ता, सीतिभूताम्ह निब्बुता॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥ (अप॰ थेरी २.३.२४४-३१३)।&lt;br&gt;&#xA;अरहत्तं पन पत्वा पुब्बेनिवासञाणे चिण्णवसी अहोसि। तत्थ सातिसयं कताधिकारत्ता अपरभागे तं सत्था जेतवने अरियगणमज्झे निसिन्नो भिक्खुनियो पटिपाटिया ठानन्तरेसु ठपेन्तो पुब्बेनिवासं अनुस्सरन्तीनं अग्गट्ठाने ठपेसि। सा एकदिवसं महाकस्सपत्थेरस्स गुणाभित्थवनपुब्बकं अत्तनो कतकिच्चतादिविभावनमुखेन उदानं उदानेन्ती –&lt;br&gt;&#xA;६३.&lt;br&gt;&#xA;‘‘पुत्तो बुद्धस्स दायादो, कस्सपो सुसमाहितो।&lt;br&gt;&#xA;पुब्बेनिवासं योवेदि, सग्गापायञ्च पस्सति॥&lt;br&gt;&#xA;६४.&lt;br&gt;&#xA;‘‘अथो जातिक्खयं पत्तो, अभिञ्ञावोसितो मुनि।&lt;br&gt;&#xA;एताहि तीहि विज्जाहि, तेविज्जो होति ब्राह्मणो॥&lt;br&gt;&#xA;६५.&lt;br&gt;&#xA;‘‘तथेव भद्दाकापिलानी, तेविज्जा मच्चुहायिनी।&lt;br&gt;&#xA;धारेति अन्तिमं देहं, जेत्वा मारं सवाहनं॥&lt;br&gt;&#xA;६६.&lt;br&gt;&#xA;‘‘दिस्वा आदीनवं लोके, उभो पब्बजिता मयम्।&lt;br&gt;&#xA;त्यम्ह खीणासवा दन्ता, सीतिभूताम्ह निब्बुता’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ पुत्तो बुद्धस्स दायादोति बुद्धानुबुद्धभावतो सम्मासम्बुद्धस्स अनुजातसुतो ततो एव तस्स दायभूतस्स नवलोकुत्तरधम्मस्स आदानेन दायादो कस्सपो लोकियलोकुत्तरेहि समाधीहि सुट्ठु समाहितचित्तताय सुसमाहितो। पुब्बेनिवासं योवेदीति यो महाकस्सपत्थेरो पुब्बेनिवासं अत्तनो परेसञ्च निवुत्थक्खन्धसन्तानं पुब्बेनिवासानुस्सतिञाणेन पाकटं कत्वा अवेदि अञ्ञासि पटिविज्झि। सग्गापायञ्च पस्सतीति छब्बीसतिदेवलोकभेदं सग्गं चतुब्बिधं अपायञ्च दिब्बचक्खुना हत्थतले आमलकं विय पस्सति।&lt;br&gt;&#xA;अथो जातिक्खयं पत्तोति ततो परं जातिक्खयसङ्खातं अरहत्तं पत्तो। अभिञ्ञाय अभिविसिट्ठेन ञाणेन अभिञ्ञेय्यं धम्मं अभिजानित्वा परिञ्ञेय्यं परिजानित्वा , पहातब्बं पहाय , सच्छिकातब्बं सच्छिकत्वा वोसितो निट्ठं पत्तो कतकिच्चो। आसवक्खयपञ्ञासङ्खातं मोनं पत्तत्ता मुनि।&lt;br&gt;&#xA;तथेव भद्दाकापिलानीति यथा महाकस्सपो एताहि यथावुत्ताहि तीहि विज्जाहि तेविज्जो मच्चुहायी च, तथेव भद्दाकापिलानी तेविज्जा मच्चुहायिनीति। ततो एव धारेति अन्तिमं देहं, जेत्वा मारं सवाहनन्ति अत्तानमेव परं विय कत्वा दस्सेति।&lt;br&gt;&#xA;इदानि यथा थेरस्स पटिपत्ति आदिमज्झपरियोसानकल्याणा, एवं ममपीति दस्सेन्ती ‘‘दिस्वा आदीनव’’न्ति ओसानगाथमाह। तत्थ त्यम्ह खीणासवा दन्ताति ते मयं महाकस्सपत्थेरो अहञ्च उत्तमेन दमेन दन्ता सब्बसो खीणासवा च अम्ह। सीतिभूताम्ह निब्बुताति ततो एव किलेसपरिळाहाभावतो सीतिभूता सउपादिसेसाय निब्बानधातुया निब्बुता च अम्ह भवामाति अत्थो।&lt;br&gt;&#xA;भद्दाकापिलानीथेरीगाथावण्णना निट्ठिता।&lt;br&gt;&#xA;चतुक्कनिपातवण्णना निट्ठिता।&lt;/p&gt;</description>
    </item>
    <item>
      <title>०५. पञ्चकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/05_panchakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/05_panchakanipAto/</guid>
      <description>&lt;p&gt;५. पञ्चकनिपातो&lt;/p&gt;&#xA;&lt;h2 id=&#34;१-अञञतरथरगथवणणन&#34;&gt;१. अञ्ञतराथेरीगाथावण्णना&lt;/h2&gt;&#xA;&lt;p&gt;पञ्चकनिपाते पण्णवीसति वस्सानीतिआदिका अञ्ञतराय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती इमस्मिं बुद्धुप्पादे देवदहनगरे महापजापतिगोतमिया धाती हुत्वा वड्ढेसि। नामगोत्ततो पन अपञ्ञाता अहोसि। सा महापजापतिगोतमिया पब्बजितकाले सयम्पि पब्बजित्वा पञ्चवीसति संवच्छरानि कामरागेन उपद्दुता अच्छरासङ्घातमत्तम्पि कालं चित्तेकग्गतं अलभन्ती बाहा पग्गय्ह कन्दमाना धम्मदिन्नाथेरिया सन्तिके धम्मं सुत्वा कामेहि विनिवत्तितमानसा कम्मट्ठानं गहेत्वा भावनमनुयञ्जन्ती न चिरस्सेव छळभिञ्ञा हुत्वा अत्तनो पटिपत्तिं पच्चवेक्खित्वा उदानवसेन –&lt;br&gt;&#xA;६७.&lt;br&gt;&#xA;‘‘पण्णवीसति वस्सानि, यतो पब्बजिता अहम्।&lt;br&gt;&#xA;नाच्छरासङ्घातमत्तम्पि, चित्तस्सूपसमज्झगं॥&lt;br&gt;&#xA;६८.&lt;br&gt;&#xA;‘‘अलद्धा चेतसो सन्तिं, कामरागेनवस्सुता।&lt;br&gt;&#xA;बाहा पग्गय्ह कन्दन्ती, विहारं पाविसिं अहं॥&lt;br&gt;&#xA;६९.&lt;br&gt;&#xA;‘‘सा भिक्खुनिं उपागच्छिं, या मे सद्धायिका अहु।&lt;br&gt;&#xA;सा मे धम्ममदेसेसि, खन्धायतनधातुयो॥&lt;br&gt;&#xA;७०.&lt;br&gt;&#xA;‘‘तस्सा धम्मं सुणित्वान, एकमन्ते उपाविसिम्।&lt;br&gt;&#xA;पुब्बेनिवासं जानामि, दिब्बचक्खु विसोधितं॥&lt;br&gt;&#xA;७१.&lt;br&gt;&#xA;‘‘चेतोपरिच्चञाणञ्च , सोतधातु विसोधिता।&lt;br&gt;&#xA;इद्धीपि मे सच्छिकता, पत्तो मे आसवक्खयो।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ नाच्छरासङ्घातमत्तम्पीति अच्छराघटितमत्तम्पि खणं अङ्गुलिफोटनमत्तम्पि कालन्ति अत्थो। चित्तस्सूपसमज्झगन्ति चित्तस्स उपसमं चित्तेकग्गं न अज्झगन्ति योजना, न पटिलभिन्ति अत्थो।&lt;br&gt;&#xA;कामरागेनवस्सुताति कामगुणसङ्खातेसु वत्थुकामेसु दळ्हतराभिनिवेसिताय बहलेन छन्दरागेन तिन्तचित्ता।&lt;br&gt;&#xA;भिक्खुनिन्ति धम्मदिन्नत्थेरिं सन्धाय वदति।&lt;br&gt;&#xA;चेतोपरिच्चञाणञ्चाति चेतोपरियञाणञ्च विसोधितन्ति सम्बन्धो, अधिगतन्ति अत्थो। सेसं वुत्तनयमेव।&lt;br&gt;&#xA;अञ्ञतराथेरीगाथावण्णना निट्ठिता।&lt;/p&gt;</description>
    </item>
    <item>
      <title>०६. छक्कनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/06_ChakkanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/06_ChakkanipAto/</guid>
      <description>&lt;p&gt;६. छक्कनिपातो&lt;/p&gt;&#xA;&lt;h2 id=&#34;१-पञचसतमततथरगथवणणन&#34;&gt;१. पञ्चसतमत्ताथेरीगाथावण्णना&lt;/h2&gt;&#xA;&lt;p&gt;छक्कनिपाते यस्स मग्गं न जानासीतिआदिका पञ्चसतमत्तानं थेरीनं गाथा। इमापि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्तियो अनुक्कमेन उपचितविमोक्खसम्भारा हुत्वा इमस्मिं बुद्धुप्पादे तत्थ तत्थ कुलगेहे निब्बत्तित्वा वयप्पत्ता मातापितूहि पतिकुलं आनीता तत्थ तत्थ पुत्ते लभित्वा घरावासं वसन्तियो समानजातिकस्स तादिसस्स कम्मस्स कतत्ता सब्बाव मतपुत्ता हुत्वा, पुत्तसोकेन अभिभूता पटाचाराय थेरिया सन्तिकं उपसङ्कमित्वा वन्दित्वा निसिन्ना अत्तनो सोककारणं आरोचेसुम्। थेरी तासं सोकं विनोदेन्ती –&lt;br&gt;&#xA;१२७.&lt;br&gt;&#xA;‘‘यस्स मग्गं न जानासि, आगतस्स गतस्स वा।&lt;br&gt;&#xA;तं कुतो चागतं सत्तं, मम पुत्तोति रोदसि॥&lt;br&gt;&#xA;१२८.&lt;br&gt;&#xA;‘‘मग्गञ्च खोस्स जानासि, आगतस्स गतस्स वा।&lt;br&gt;&#xA;न नं समनुसोचेसि, एवंधम्मा हि पाणिनो॥&lt;br&gt;&#xA;१२९.&lt;br&gt;&#xA;‘‘अयाचितो ततागच्छि, नानुञ्ञातो इतो गतो।&lt;br&gt;&#xA;कुतोचि नून आगन्त्वा, वसित्वा कतिपाहकम्।&lt;br&gt;&#xA;इतोपि अञ्ञेन गतो, ततोपञ्ञेन गच्छति॥&lt;br&gt;&#xA;१३०.&lt;br&gt;&#xA;‘‘पेतो मनुस्सरूपेन, संसरन्तो गमिस्सति।&lt;br&gt;&#xA;यथागतो तथा गतो, का तत्थ परिदेवना’’ति॥ –&lt;br&gt;&#xA;इमाहि चतूहि गाथाहि धम्मं देसेसि।&lt;br&gt;&#xA;ता तस्सा धम्मं सुत्वा सञ्जातसंवेगा थेरिया सन्तिके पब्बजिंसु। पब्बजित्वा विपस्सनाय कम्मं करोन्तियो विमुत्तिपरिपाचनीयानं धम्मानं परिपाकं गतत्ता न चिरस्सेव सह पटिसम्भिदाहि अरहत्ते पतिट्ठहिंसु। अथ ता अधिगतारहत्ता अत्तनो पटिपत्तिं पच्चवेक्खित्वा उदानवसेन ‘‘यस्स मग्गं न जानासी’’तिआदिकाहि ओवादगाथाहि सद्धिं –&lt;br&gt;&#xA;१३१.&lt;br&gt;&#xA;‘‘अब्बही वत मे सल्लं, दुद्दसं हदयस्सितम्।&lt;br&gt;&#xA;या मे सोकपरेताय, पुत्तसोकं ब्यपानुदि॥&lt;br&gt;&#xA;१३२.&lt;br&gt;&#xA;‘‘साज्ज अब्बूळ्हसल्लाहं, निच्छाता परिनिब्बुता।&lt;br&gt;&#xA;बुद्धं धम्मञ्च सङ्घञ्च, उपेमि सरणं मुनि’’न्ति॥ –&lt;br&gt;&#xA;इमा गाथा विसुं विसुं अभासिंसु।&lt;br&gt;&#xA;तत्थ यस्स मग्गं न जानासि, आगतस्स गतस्स वाति यस्स सत्तस्स इध आगतस्स आगतमग्गं वा इतो गतस्स गतमग्गं वा त्वं न जानासि। अनन्तरा अतीतानागतभवूपपत्तियो सन्धाय वदति। तं कुतो चागतं सत्तन्ति तं एवं अविञ्ञातागतगतमग्गं कुतोचि गतितो आगतमग्गं आगच्छन्तेन अन्तरामग्गे सब्बेन सब्बं अकतपरिचयसमागतपुरिससदिसं सत्तं केवलं ममत्तं उप्पादेत्वा मम पुत्तोति कुतो केन कारणेन रोदसि। अप्पटिकारतो मम पुत्तस्स च अकातब्बतो न एत्थ रोदनकारणं अत्थीति अधिप्पायो।&lt;br&gt;&#xA;मग्गञ्च खोस्स जानासीति अस्स तव पुत्ताभिमतस्स सत्तस्स आगतस्स आगतमग्गञ्च गतस्स गतमग्गञ्च अथ जानेय्यासि। न नं समनुसोचेसीति एवम्पि नं न समनुसोचेय्यासि। कस्मा? एवंधम्मा हि पाणिनो, दिट्ठधम्मेपि हि सत्तानं सब्बेहि पियेहि मनापेहि नानाभावा विनाभावा तत्थ वसवत्तिताय अभावतो, पगेव अभिसम्परायम्।&lt;br&gt;&#xA;अयाचितो ततागच्छीति ततो परलोकतो केनचि अयाचितो इध आगच्छि। ‘‘आगतो’’तिपि पाळि, सो एवत्थो। नानुञ्ञातो इतो गतोति इधलोकतो केनचि अननुञ्ञातो परलोकं गतो। कुतोचीति निरयादितो यतो कुतोचि गतितो। नूनाति परिसङ्कायम्। वसित्वा कतिपाहकन्ति कतिपयदिवसमत्तं इध वसित्वा। इतोपि अञ्ञेन गतोति इतोपि भवतो अञ्ञेन गतो, इतो अञ्ञम्पि भवं पटिसन्धिवसेन उपगतो। ततोपञ्ञेन गच्छतीति ततोपि भवतो अञ्ञेन गमिस्सति, अञ्ञमेव भवं उपगमिस्सति।&lt;br&gt;&#xA;पेतोति अपेतो तं तं भवं उपपज्जित्वा ततो अपगतो। मनुस्सरूपेनाति निदस्सनमत्तमेतं, मनुस्सभावेन तिरच्छानादिभावेन चाति अत्थो। संसरन्तोति अपरापरं उपपत्तिवसेन संसरन्तो। यथागतो तथा गतोति यथा अविञ्ञातगतितो च अनामन्तेत्वा आगतो तथा अविञ्ञातगतिको अननुञ्ञातोव गतो। का तत्थ परिदेवनाति तत्थ तादिसे अवसवत्तिनि यथाकामावचरे का नाम परिदेवना, किं परिदेवितेन पयोजनन्ति अत्थो। सेसं वुत्तनयमेव।&lt;br&gt;&#xA;एत्थ च आदितो चतस्सो गाथा पटाचाराय थेरिया तेसं पञ्चमत्तानं इत्थिसतानं सोकविनोदनवसेन विसुं विसुं भासिता। तस्सा ओवादे ठत्वा पब्बजित्वा अधिगतविसेसाहि ताहि पञ्चसतमत्ताहि भिक्खुनीहि छपि गाथा पच्चेकं भासिताति दट्ठब्बा।&lt;br&gt;&#xA;पञ्चसता पटाचाराति पटाचाराय थेरिया सन्तिके लद्धओवादताय पटाचाराय वुत्तं अवेदिसुन्ति कत्वा ‘‘पटाचारा’’ति लद्धनामा पञ्चसता भिक्खुनियो।&lt;br&gt;&#xA;पञ्चसतमत्ताथेरीगाथावण्णना निट्ठिता।&lt;/p&gt;</description>
    </item>
    <item>
      <title>०७. सत्तकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/07_sattakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/07_sattakanipAto/</guid>
      <description>&lt;p&gt;७. सत्तकनिपातो&lt;/p&gt;&#xA;&lt;h2 id=&#34;१-उततरथरगथवणणन&#34;&gt;१. उत्तराथेरीगाथावण्णना&lt;/h2&gt;&#xA;&lt;p&gt;सत्तकनिपाते मुसलानि गहेत्वानाति उत्तराय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती, अनुक्कमेन सम्भावितकुसलमूला समुपचितविमोक्खसम्भारा परिपक्कविमुत्तिपरिपाचनीयधम्मा हुत्वा, इमस्मिं बुद्धुप्पादे सावत्थियं अञ्ञतरस्मिं कुलगेहे निब्बत्तित्वा उत्तराति लद्धनामा अनुक्कमेन विञ्ञुतं पत्वा पटाचाराय थेरिया सन्तिकं उपसङ्कमि। थेरी तस्सा धम्मं कथेसि। सा धम्मं सुत्वा संसारे जातसंवेगा सासने अभिप्पसन्ना हुत्वा पब्बजि। पब्बजित्वा च कतपुब्बकिच्चा पटाचाराय थेरिया सन्तिके विपस्सनं पट्ठपेत्वा भावनमनुयुञ्जन्ती उपनिस्सयसम्पन्नताय इन्द्रियानं परिपाकं गतत्ता च न चिरस्सेव विपस्सनं उस्सुक्कापेत्वा सह पटिसम्भिदाहि अरहत्तं पापुणि। अरहत्तं पन पत्वा अत्तनो पटिपत्तिं पच्चवेक्खित्वा उदानवसेन –&lt;br&gt;&#xA;१७५.&lt;br&gt;&#xA;‘‘मुसलानि गहेत्वान, धञ्ञं कोट्टेन्ति माणवा।&lt;br&gt;&#xA;पुत्तदारानि पोसेन्ता, धनं विन्दन्ति माणवा॥&lt;br&gt;&#xA;१७६.&lt;br&gt;&#xA;‘‘घटेथ बुद्धसासने, यं कत्वा नानुतप्पति।&lt;br&gt;&#xA;खिप्पं पादानि धोवित्वा, एकमन्तं निसीदथ॥&lt;br&gt;&#xA;१७७.&lt;br&gt;&#xA;‘‘चित्तं उपट्ठपेत्वान, एकग्गं सुसमाहितम्।&lt;br&gt;&#xA;पच्चवेक्खथ सङ्खारे, परतो नो च अत्ततो॥&lt;br&gt;&#xA;१७८.&lt;br&gt;&#xA;‘‘तस्साहं वचनं सुत्वा, पटाचारानुसासनिम्।&lt;br&gt;&#xA;पादे पक्खालयित्वान, एकमन्ते उपाविसिं॥&lt;br&gt;&#xA;१७९.&lt;br&gt;&#xA;‘‘रत्तिया पुरिमे यामे, पुब्बजातिमनुस्सरिम्।&lt;br&gt;&#xA;रत्तिया मज्झिमे यामे, दिब्बचक्खुं विसोधयिं॥&lt;br&gt;&#xA;१८०.&lt;br&gt;&#xA;‘‘रत्तिया पच्छिमे यामे, तमोक्खन्धं पदालयिम्।&lt;br&gt;&#xA;तेविज्जा अथ वुट्ठासिं, कता ते अनुसासनी॥&lt;br&gt;&#xA;१८१.&lt;br&gt;&#xA;‘‘सक्कंव देवा तिदसा, सङ्गामे अपराजितम्।&lt;br&gt;&#xA;पुरक्खत्वा विहस्सामि, तेविज्जाम्हि अनासवा’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ चित्तं उपट्ठपेत्वानाति भावनाचित्तं कम्मट्ठाने उपट्ठपेत्वा। कथं? एकग्गं सुसमाहितं पच्चवेक्खथाति पटिपत्तिं अवेक्खथ, सङ्खारे अनिच्चातिपि, दुक्खातिपि, अनत्तातिपि लक्खणत्तयं विपस्सथाति अत्थो। इदञ्च ओवादकाले अत्तनो अञ्ञेसञ्च भिक्खुनीनं थेरियादीनं ओवादस्स अनुवादवसेन वुत्तम्। पटाचारानुसासनिन्ति पटाचाराय थेरिया अनुसिट्ठिम्। ‘‘पटाचाराय सासन’’न्तिपि वा पाठो।&lt;br&gt;&#xA;अथ वुट्ठासिन्ति तेविज्जाभावप्पत्तितो पच्छा आसनतो वुट्ठासिम्। अयम्पि थेरी एकदिवसं पटाचाराय थेरिया सन्तिके कम्मट्ठानं सोधेत्वा अत्तनो वसनट्ठानं पविसित्वा पल्लङ्कं आभुजित्वा निसीदि। ‘‘न ताविमं पल्लङ्कं भिन्दिस्सामि, याव मे न अनुपादाय आसवेहि चित्तं विमुच्चती’’ति निच्छयं कत्वा सम्मसनं आरभित्वा, अनुक्कमेन विपस्सनं उस्सुक्कापेत्वा मग्गपटिपाटिया अभिञ्ञापटिसम्भिदापरिवारं अरहत्तं पत्वा एकूनवीसतिया पच्चवेक्खणाञाणाय पवत्ताय ‘‘इदानिम्हि कतकिच्चा’’ति सोमनस्सजाता इमा गाथा उदानेत्वा पादे पसारेसि अरुणुग्गमनवेलायम्। ततो सम्मदेव विभाताय रत्तिया थेरिया सन्तिकं उपगन्त्वा इमा गाथा पच्चुदाहासि। तेन वुत्तं ‘‘कता ते अनुसासनी’’तिआदि। सेसं सब्बं हेट्ठा वुत्तनयमेव।&lt;br&gt;&#xA;उत्तराथेरीगाथावण्णना निट्ठिता।&lt;/p&gt;</description>
    </item>
    <item>
      <title>०८. अट्ठकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/08_aTThakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/08_aTThakanipAto/</guid>
      <description>&lt;p&gt;८. अट्ठकनिपातो&lt;/p&gt;&#xA;&lt;h2 id=&#34;१-ससपचलथरगथवणणन&#34;&gt;१. सीसूपचालाथेरीगाथावण्णना&lt;/h2&gt;&#xA;&lt;p&gt;अट्ठकनिपाते भिक्खुनी सीलसम्पन्नातिआदिका सीसूपचालाय थेरिया गाथा। इमिस्सापि वत्थु चालाय थेरिया वत्थुम्हि वुत्तनयमेव। अयम्पि हि आयस्मतो धम्मसेनापतिस्स पब्बजितभावं सुत्वा सयम्पि उस्साहजाता पब्बजित्वा कतपुब्बकिच्चा विपस्सनं पट्ठपेत्वा, घटेन्ती वायमन्ती नचिरस्सेव अरहत्तं पापुणि। अरहत्तं पत्वा फलसमापत्तिसुखेन विहरन्ती एकदिवसं अत्तनो पटिपत्तिं पच्चवेक्खित्वा कतकिच्चाति सोमनस्सजाता उदानवसेन –&lt;br&gt;&#xA;१९६.&lt;br&gt;&#xA;‘‘भिक्खुनी सीलसम्पन्ना, इन्द्रियेसु सुसंवुता।&lt;br&gt;&#xA;अधिगच्छे पदं सन्तं, असेचनकमोजव’’न्ति॥ – गाथमाह।&lt;br&gt;&#xA;तत्थ सीलसम्पन्नाति परिसुद्धेन भिक्खुनिसीलेन समन्नागता परिपुण्णा। इन्द्रियेसु सुसंवुताति मनच्छट्ठेसु इन्द्रियेसु सुट्ठु संवुता, रूपादिआरम्मणे इट्ठे रागं, अनिट्ठे दोसं, असमपेक्खने मोहञ्च पहाय सुट्ठु पिहितिन्द्रिया। असेचनकमोजवन्ति केनचि अनासित्तकं ओजवन्तं सभावमधुरं सब्बस्सापि किलेसरोगस्स वूपसमनोसधभूतं अरियमग्गं, निब्बानमेव वा। अरियमग्गम्पि हि निब्बानत्थिकेहि पटिपज्जितब्बतो किलेसपरिळाहाभावतो च पदं सन्तन्ति वत्तुं वट्टति।&lt;br&gt;&#xA;१९७.&lt;br&gt;&#xA;‘‘तावतिंसा च यामा च, तुसिता चापि देवता।&lt;br&gt;&#xA;निम्मानरतिनो देवा, ये देवा वसवत्तिनो।&lt;br&gt;&#xA;तत्थ चित्तं पणीधेहि, यत्थ ते वुसितं पुरे’’ति॥ –&lt;br&gt;&#xA;अयं गाथा कामसग्गेसु निकन्तिं उप्पादेहीति तत्थ उय्योजनवसेन थेरिं समापत्तिया चावेतुकामेन मारेन वुत्ता।&lt;br&gt;&#xA;तत्थ सहपुञ्ञकारिनो तेत्तिंस जना यत्थ उपपन्ना, तं ठानं तावतिंसन्ति। तत्थ निब्बत्ता सब्बेपि देवपुत्ता तावतिंसा। केचि पन ‘‘तावतिंसाति तेसं देवानं नाममेवा’’ति वदन्ति। द्वीहि देवलोकेहि विसिट्ठं दिब्बं सुखं याता उपयाता सम्पन्नाति यामा। दिब्बाय सम्पत्तिया तुट्ठा पहट्ठाति तुसिता। पकतिपटियत्तारम्मणतो अतिरेकेन रमितुकामताकाले यथारुचिते भोगे निम्मिनित्वा रमन्तीति निम्मानरतिनो। चित्तरुचिं ञत्वा परेहि निम्मितेसु भोगेसु वसं वत्तेन्तीति वसवत्तिनो। तत्थ चित्तं पणीधेहीति तस्मिं तावतिंसादिके देवनिकाये तव चित्तं ठपेहि, उपपज्जनाय निकन्तिं करोहि। चातुमहाराजिकानं भोगा इतरेहि निहीनाति अधिप्पायेन तावतिंसादयोव वुत्ता। यत्थ ते वुसितं पुरेति येसु देवनिकायेसु तया पुब्बे वुत्थम्। अयं किर पुब्बे देवेसु उप्पज्जन्ती, तावतिंसतो पट्ठाय पञ्चकामसग्गे सोधेत्वा पुन हेट्ठतो ओतरन्ती, तुसितेसु ठत्वा ततो चवित्वा इदानि मनुस्सेसु निब्बत्ता।&lt;br&gt;&#xA;तं सुत्वा थेरी – ‘‘तिट्ठतु, मार, तया वुत्तकामलोको। अञ्ञोपि सब्बो लोको रागग्गिआदीहि आदित्तो सम्पज्जलितो। न तत्थ विञ्ञूनं चित्तं रमती’’ति कामतो च लोकतो च अत्तनो विनिवत्तितमानसतं दस्सेत्वा मारं तज्जेन्ती –&lt;br&gt;&#xA;१९८.&lt;br&gt;&#xA;यामा च‘‘तावतिंसा च यामा च, तुसिता चापि देवता।&lt;br&gt;&#xA;निम्मानरतिनो देवा, ये देवा वसवत्तिनो॥&lt;br&gt;&#xA;१९९.&lt;br&gt;&#xA;‘‘कालं कालं भवा भवं, सक्कायस्मिं पुरक्खता।&lt;br&gt;&#xA;अवीतिवत्ता सक्कायं, जातिमरणसारिनो॥&lt;br&gt;&#xA;२००.&lt;br&gt;&#xA;‘‘सब्बो आदीपितो लोको, सब्बो लोको पदीपितो।&lt;br&gt;&#xA;सब्बो पज्जलितो लोको, सब्बो लोको पकम्पितो॥&lt;br&gt;&#xA;२०१.&lt;br&gt;&#xA;‘‘अकम्पियं अतुलियं, अपुथुज्जनसेवितम्।&lt;br&gt;&#xA;बुद्धो धम्ममदेसेसि, तत्थ मे निरतो मनो॥&lt;br&gt;&#xA;२०२.&lt;br&gt;&#xA;‘‘तस्साहं वचनं सुत्वा, विहरिं सासने रता।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;२०३.&lt;br&gt;&#xA;‘‘सब्बत्थ विहता नन्दी, तमोक्खन्धो पदालितो।&lt;br&gt;&#xA;एवं जानाहि पापिम, निहतो त्वमसि अन्तका’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ कालं कालन्ति तं तं कालम्। भवा भवन्ति भवतो भवम्। सक्कायस्मिन्ति खन्धपञ्चके। पुरक्खताति पुरक्खारकारिनो। इदं वुत्तं होति – मार, तया वुत्ता तावतिंसादयो देवा भवतो भवं उपगच्छन्ता अनिच्चतादिअनेकादीनवाकुले सक्काये पतिट्ठिता, तस्मा तस्मिं भवे उप्पत्तिकाले, वेमज्झकाले, परियोसानकालेति तस्मिं तस्मिं काले सक्कायमेव पुरक्खत्वा ठिता। ततो एव अवीतिवत्ता सक्कायं निस्सरणाभिमुखा अहुत्वा सक्कायतीरमेव अनुपरिधावन्ता जातिमरणसारिनो रागादीहि अनुगतत्ता पुनप्पुनं जातिमरणमेव अनुस्सरन्ति, ततो न विमुच्चन्तीति।&lt;br&gt;&#xA;सब्बो आदीपितो लोकोति, मार, न केवलं तया वुत्तकामलोकोयेव धातुत्तयसञ्ञितो, सब्बोपि लोको रागग्गिआदीहि एकादसहि आदित्तो। तेहियेव पुनप्पुनं आदीपितताय पदीपितो। निरन्तरं एकजालीभूतताय पज्जलितो। तण्हाय सब्बकिलेसेहि च इतो चितो च कम्पितताय चलितताय पकम्पितो।&lt;br&gt;&#xA;एवं आदित्ते पज्जलिते पकम्पिते च लोके केनचिपि कम्पेतुं चालेतुं असक्कुणेय्यताय अकम्पियं, गुणतो ‘‘एत्तको’’ति तुलेतुं असक्कुणेय्यताय अत्तना सदिसस्स अभावतो च अतुलियम्। बुद्धादीहि अरियेहि एव गोचरभावनाभिगमतो सेवितत्ता अपुथुज्जनसेवितम्। बुद्धो भगवा मग्गफलनिब्बानप्पभेदं नवविधं लोकुत्तरधम्मं महाकरुणाय सञ्चोदितमानसो अदेसेसि सदेवकस्स लोकस्स कथेसि पवेदेसि। तत्थ तस्मिं अरियधम्मे मय्हं मनो निरतो अभिरतो, न ततो विनिवत्ततीति अत्थो। सेसं हेट्ठा वुत्तनयमेव।&lt;br&gt;&#xA;सीसूपचालाथेरीगाथावण्णना निट्ठिता।&lt;br&gt;&#xA;अट्ठकनिपातवण्णना निट्ठिता।&lt;/p&gt;</description>
    </item>
    <item>
      <title>०९. नवकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/09_navakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/09_navakanipAto/</guid>
      <description>&lt;p&gt;९. नवकनिपातो&lt;/p&gt;&#xA;&lt;h2 id=&#34;१-वडढमतथरगथवणणन&#34;&gt;१. वड्ढमातुथेरीगाथावण्णना&lt;/h2&gt;&#xA;&lt;p&gt;नवकनिपाते मा सु ते वड्ढ लोकम्हीतिआदिका वड्ढमाताय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती, अनुक्कमेन सम्भतविमोक्खसम्भारा हुत्वा इमस्मिं बुद्धुप्पादे भारुकच्छकनगरे कुलगेहे निब्बत्तित्वा वयप्पत्ता पतिकुलं गता एकं पुत्तं विजायि। तस्स वड्ढोति नामं अहोसि। ततो पट्ठाय सा वड्ढमाताति वोहरीयित्थ। सा भिक्खूनं सन्तिके धम्मं सुत्वा पटिलद्धसद्धा पुत्तं ञातीनं निय्यादेत्वा भिक्खुनुपस्सयं गन्त्वा पब्बजि। इतो परं यं वत्तब्बं, तं वड्ढत्थेरस्स वत्थुम्हि (थेरगा॰ अट्ठ॰ २.वड्ढत्थेरगाथावण्णना) आगतमेव। वड्ढत्थेरञ्हि अत्तनो पुत्तं सन्तरुत्तरं एककं भिक्खुनुपस्सये अत्तनो दस्सनत्थाय उपगतं अयं थेरी ‘‘कस्मा त्वं एकको सन्तरुत्तरोव इधागतो’’ति चोदेत्वा ओवदन्ती –&lt;br&gt;&#xA;२०४.&lt;br&gt;&#xA;‘‘मा सु ते वड्ढ लोकम्हि, वनथो अहु कुदाचनम्।&lt;br&gt;&#xA;मा पुत्तक पुनप्पुनं, अहु दुक्खस्स भागिमा॥&lt;br&gt;&#xA;२०५.&lt;br&gt;&#xA;‘‘सुखञ्हि वड्ढ मुनयो, अनेजा छिन्नसंसया।&lt;br&gt;&#xA;सीतिभूता दमप्पत्ता, विहरन्ति अनासवा॥&lt;br&gt;&#xA;२०६.&lt;br&gt;&#xA;‘‘तेहानुचिण्णं इसीहि, मग्गं दस्सनपत्तिया।&lt;br&gt;&#xA;दुक्खस्सन्तकिरियाय, त्वं वड्ढ अनुब्रूहया’’ति॥ –&lt;br&gt;&#xA;इमा तिस्सो गाथा अभासि।&lt;br&gt;&#xA;तत्थ मा सु ते वड्ढ लोकम्हि, वनथो अहु कुदाचनन्ति सूति निपातमत्तम्। वड्ढ, पुत्तक, सब्बस्मिम्पि सत्तलोके, सङ्खारलोके च किलेसवनथो तुय्हं कदाचिपि मा अहु मा अहोसि । तत्थ कारणमाह – ‘‘मा, पुत्तक, पुनप्पुनं, अहु दुक्खस्स भागिमा’’ति वनथं अनुच्छिन्दन्तो तं निमित्तस्स पुनप्पुनं अपरापरं जातिआदिदुक्खस्स भागी मा अहोसि।&lt;br&gt;&#xA;एवं वनथस्स असमुच्छेदे आदीनवं दस्सेत्वा इदानि समुच्छेदे आनिसंसं दस्सेन्ती ‘‘सुखञ्हि वड्ढा’’तिआदिमाह। तस्सत्थो – पुत्तक, वड्ढ मोनेय्यधम्मसमन्नागतेन मुनयो, एजासङ्खाताय तण्हाय अभावेन अनेजा, दस्सनमग्गेनेव पहीनविचिकिच्छताय छिन्नसंसया, सब्बकिलेसपरिळाहाभावेन सीतिभूता, उत्तमस्स दमथस्स अधिगतत्ता दमप्पत्ता अनासवा खीणासवा सुखं विहरन्ति, न तेसं एतरहि चेतोदुक्खं अत्थि, आयतिं पन सब्बम्पि दुक्खं न भविस्सतेव।&lt;br&gt;&#xA;यस्मा चेतेवं, तस्मा तेहानुचिण्णं इसीहि…पे॰… अनुब्रूहयाति तेहि खीणासवेहि इसीहि अनुचिण्णं पटिपन्नं समथविपस्सनामग्गं ञाणदस्सनस्स अधिगमाय सकलस्सापि वट्टदुक्खस्स अन्तकिरियाय वड्ढ, त्वं अनुब्रूहय वड्ढेय्यासीति।&lt;br&gt;&#xA;तं सुत्वा वड्ढत्थेरो ‘‘अद्धा मम माता अरहत्ते पतिट्ठिता’’ति चिन्तेत्वा तमत्थं पवेदेन्तो –&lt;br&gt;&#xA;२०७.&lt;br&gt;&#xA;‘‘विसारदाव भणसि, एतमत्थं जनेत्ति मे।&lt;br&gt;&#xA;मञ्ञामि नून मामिके, वनथो ते न विज्जती’’ति॥ – गाथमाह।&lt;br&gt;&#xA;तत्थ विसारदाव भणसि, एतमत्थं जनेत्ति मेति ‘‘मा सु ते वड्ढ लोकम्हि, वनथो अहु कुदाचन’’न्ति एतमत्थं एतं ओवादं, अम्म, विगतसारज्जा कत्थचि अलग्गा अनल्लीनाव हुत्वा मय्हं वदसि। तस्मा मञ्ञामि नून मामिके, वनथो ते न विज्जतीति, नून मामिके मय्हं, अम्म, गेहसितपेममत्तोपि वनथो तुय्हं मयि न विज्जतीति मञ्ञामि, न मामिकाति अत्थो।&lt;br&gt;&#xA;तं सुत्वा थेरी ‘‘अणुमत्तोपि किलेसो कत्थचिपि विसये मम न विज्जती’’ति वत्वा अत्तनो कतकिच्चतं पकासेन्ती –&lt;br&gt;&#xA;२०८.&lt;br&gt;&#xA;‘‘ये केचि वड्ढ सङ्खारा, हीना उक्कट्ठमज्झिमा।&lt;br&gt;&#xA;अणूपि अणुमत्तोपि, वनथो मे न विज्जति॥&lt;br&gt;&#xA;२०९.&lt;br&gt;&#xA;‘‘सब्बे मे आसवा खीणा, अप्पमत्तस्स झायतो।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासन’’न्ति॥ –&lt;br&gt;&#xA;इमं गाथाद्वयमाह।&lt;br&gt;&#xA;तत्थ ये केचीति अनियमवचनम्। सङ्खाराति सङ्खतधम्मा। हीनाति लामका पतिकुट्ठा। उक्कट्ठमज्झिमाति पणीता चेव मज्झिमा च। तेसु वा असङ्खता हीना जातिसङ्खता उक्कट्ठा, उभयविमिस्सिता मज्झिमा। हीनेहि वा छन्दादीहि निब्बत्तिता हीना, मज्झिमेहि मज्झिमा, पणीतेहि उक्कट्ठा। अकुसला धम्मा वा हीना, लोकुत्तरा धम्मा उक्कट्ठा, इतरा मज्झिमा। अणूपि अणुमत्तोपीति न केवलं तयि एव, अथ खो ये केचि हीनादिभेदभिन्ना सङ्खारा। तेसु सब्बेसु अणूपि अणुमत्तोपि अतिपरित्तकोपि वनथो मय्हं न विज्जति।&lt;br&gt;&#xA;तत्थ कारणमाह – ‘‘सब्बे मे आसवा खीणा, अप्पमत्तस्स झायतो’’ति। तत्थ अप्पमत्तस्स झायतोति अप्पमत्ताय झायन्तिया, लिङ्गविपल्लासेन हेतं वुत्तम्। एत्थ च यस्मा तिस्सो विज्जा अनुप्पत्ता, तस्मा कतं बुद्धस्स सासनम्। यस्मा अप्पमत्ता झायिनी, तस्मा सब्बे मे आसवा खीणा, अणूपि अणुमत्तोपि वनथो मे न विज्जतीति योजना।&lt;br&gt;&#xA;एवं वुत्तओवादं अङ्कुसं कत्वा सञ्जातसंवेगो थेरो विहारं गन्त्वा दिवाट्ठाने निसिन्नो विपस्सनं वड्ढेत्वा अरहत्तं पत्वा अत्तनो पटिपत्तिं पच्चवेक्खित्वा सञ्जातसोमनस्सो मातु सन्तिकं गन्त्वा अञ्ञं ब्याकरोन्तो –&lt;br&gt;&#xA;२१०.&lt;br&gt;&#xA;‘‘उळारं वत मे माता, पतोदं समवस्सरि।&lt;br&gt;&#xA;परमत्थसञ्हिता गाथा, यथापि अनुकम्पिका॥&lt;br&gt;&#xA;२११.&lt;br&gt;&#xA;‘‘तस्साहं वचनं सुत्वा, अनुसिट्ठिं जनेत्तिया।&lt;br&gt;&#xA;धम्मसंवेगमापादिं, योगक्खेमस्स पत्तिया॥&lt;br&gt;&#xA;२१२.&lt;br&gt;&#xA;‘‘सोहं पधानपहितत्तो, रत्तिन्दिवमतन्दितो।&lt;br&gt;&#xA;मातरा चोदितो सन्ते, अफुसिं सन्तिमुत्तम’’न्ति॥ –&lt;br&gt;&#xA;इमा तिस्सो गाथा अभासि।&lt;br&gt;&#xA;अथ थेरी अत्तनो वचनं अङ्कुसं कत्वा पुत्तस्स अरहत्तप्पत्तिया आराधितचित्ता तेन भासितगाथा सयं पच्चनुभासि। एवं तापि थेरिया गाथा नाम जाता।&lt;br&gt;&#xA;तत्थ उळारन्ति विपुलं महन्तम्। पतोदन्ति ओवादपतोदम्। समवस्सरीति सम्मा पवत्तेसि वताति योजना। को पन सो पतोदोति आह ‘‘परमत्थसञ्हिता गाथा’’ति। तं ‘‘मा सु ते, वड्ढ, लोकम्ही’’तिआदिका गाथा सन्धाय वदति। यथापि अनुकम्पिकाति यथा अञ्ञापि अनुग्गाहिका, एवं मय्हं माता पवत्तिनिवत्तिविभावनगाथासङ्खातं उळारं पतोदं पाजनदण्डकं मम ञाणवेगसमुत्तेजं पवत्तेसीति अत्थो।&lt;br&gt;&#xA;धम्मसंवेगमापादिन्ति ञाणभयावहत्ता अतिविय महन्तं भिंसनं संवेगं आपज्जिम्।&lt;br&gt;&#xA;पधानपहितत्तोति चतुब्बिधसम्मप्पधानयोगेन दिब्बानं पटिपेसितचित्तो। अफुसिं सन्तिमुत्तमन्ति अनुत्तरं सन्तिं निब्बानं फुसिं अधिगच्छिन्ति अत्थो।&lt;br&gt;&#xA;वड्ढमातुथेरीगाथावण्णना निट्ठिता।&lt;br&gt;&#xA;नवकनिपातवण्णना निट्ठिता।&lt;/p&gt;</description>
    </item>
    <item>
      <title>१०. एकादसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/10_ekAdasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/10_ekAdasakanipAto/</guid>
      <description>&lt;p&gt;१०. एकादसकनिपातो&lt;/p&gt;&#xA;&lt;h2 id=&#34;१-कसगतमथरगथवणणन&#34;&gt;१. किसागोतमीथेरीगाथावण्णना&lt;/h2&gt;&#xA;&lt;p&gt;एकादसकनिपाते कल्याणमित्ततातिआदिका किसागोतमिया थेरिया गाथा। अयं किर पदुमुत्तरस्स भगवतो काले हंसवतीनगरे कुलगेहे निब्बत्तित्वा विञ्ञुतं पत्वा एकदिवसं सत्थु सन्तिके धम्मं सुणन्ती सत्थारं एकं भिक्खुनिं लूखचीवरधारीनं अग्गट्ठाने ठपेन्तं दिस्वा अधिकारकम्मं कत्वा तं ठानन्तरं पत्थेसि। सा कप्पसतसहस्सं देवमनुस्सेसु संसरन्ती इमस्मिं बुद्धुप्पादे सावत्थियं दुग्गतकुले निब्बत्ति। गोतमीतिस्सा नामं अहोसि। किससरीरताय पन ‘‘किसागोतमी’’ति वोहरीयित्थ। तं पतिकुलं गतं दुग्गतकुलस्स धीताति परिभविंसु। सा एकं पुत्तं विजायि। पुत्तलाभेन चस्सा सम्मानं अकंसु। सो पनस्सा पुत्तो आधावित्वा परिधावित्वा कीळनकाले कालमकासि। तेनस्सा सोकुम्मादो उप्पज्जि।&lt;br&gt;&#xA;सा ‘‘अहं पुब्बे परिभवपत्ता हुत्वा पुत्तस्स जातकालतो पट्ठाय सक्कारं पापुणिं , इमे मय्हं पुत्तं बहि छड्डेतुम्पि वायमन्ती’’ति सोकुम्मादवसेन मतकळेवरं अङ्केनादाय ‘‘पुत्तस्स मे भेसज्जं देथा’’ति गेहद्वारपटिपाटिया नगरे विचरति। मनुस्सा ‘‘भेसज्जं कुतो’’ति परिभासन्ति। सा तेसं कथं न गण्हाति। अथ नं एको पण्डितपुरिसो ‘‘अयं पुत्तसोकेन चित्तविक्खेपं पत्ता, एतिस्सा भेसज्जं दसबलोयेव जानिस्सती’’ति चिन्तेत्वा, ‘‘अम्म, तव पुत्तस्स भेसज्जं सम्मासम्बुद्धं उपसङ्कमित्वा पुच्छा’’ति आह। सा सत्थु धम्मदेसनावेलायं विहारं गन्त्वा ‘‘पुत्तस्स मे भेसज्जं देथ भगवा’’ति आह। सत्था तस्सा उपनिस्सयं दिस्वा ‘‘गच्छ नगरं पविसित्वा यस्मिं गेहे कोचि मतपुब्बो नत्थि, ततो सिद्धत्थकं आहरा’’ति आह। सा ‘‘साधु, भन्ते’’ति तुट्ठमानसा नगरं पविसित्वा पठमगेहेयेव ‘‘सत्था मम पुत्तस्स भेसज्जत्थाय सिद्धत्थकं आहरापेति। सचे एतस्मिं गेहे कोचि मतपुब्बो नत्थि, सिद्धत्थकं मे देथा’’ति आह। को इध मते गणेतुं सक्कोतीति। किं तेन हि अलं सिद्धत्थकेहीति दुतियं ततियं घरं गन्त्वा बुद्धानुभावेन विगतुम्मादा पकतिचित्ते ठिता चिन्तेसि – ‘‘सकलनगरे अयमेव नियमो भविस्सति, इदं हितानुकम्पिना भगवता दिट्ठं भविस्सती’’ति संवेगं लभित्वा ततोव बहि निक्खमित्वा पुत्तं आमकसुसाने छड्डेत्वा इमं गाथमाह –&lt;br&gt;&#xA;‘‘न गामधम्मो निगमस्स धम्मो, न चापियं एककुलस्स धम्मो।&lt;br&gt;&#xA;सब्बस्स लोकस्स सदेवकस्स, एसेव धम्मो यदिदं अनिच्चता’’ति॥ (अप॰ थेरी २.३.८२)।&lt;br&gt;&#xA;एवञ्च पन वत्वा सत्थु सन्तिकं अगमासि। अथ नं सत्था ‘‘लद्धो ते, गोतमि, सिद्धत्थको’’ति आह। ‘‘निट्ठितं, भन्ते, सिद्धत्थकेन कम्मं, पतिट्ठा पन मे होथा’’ति आह। अथस्सा सत्था –&lt;br&gt;&#xA;‘‘तं पुत्तपसुसम्मत्तं, ब्यासत्तमनसं नरम्।&lt;br&gt;&#xA;सुत्तं गामं महोघोव, मच्चु आदाय गच्छती’’ति॥ (ध॰ प॰ २८७) –&lt;br&gt;&#xA;गाथमाह ।&lt;br&gt;&#xA;गाथापरियोसाने यथाठिताव सोतापत्तिफले पतिट्ठाय सत्थारं पब्बज्जं याचि। सत्था पब्बज्जं अनुजानि। सा सत्थारं तिक्खत्तुं पदक्खिणं कत्वा वन्दित्वा भिक्खुनुपस्सयं गन्त्वा पब्बजित्वा उपसम्पदं लभित्वा नचिरस्सेव योनिसोमनसिकारेन कम्मं करोन्ती विपस्सनं वड्ढेसि। अथस्सा सत्था –&lt;br&gt;&#xA;‘‘यो च वस्ससतं जीवे, अपस्सं अमतं पदम्।&lt;br&gt;&#xA;एकाहं जीवितं सेय्यो, पस्सतो अमतं पद’’न्ति॥ (ध॰ प॰ ११४) –&lt;br&gt;&#xA;इमं ओभासगाथमाह।&lt;br&gt;&#xA;सा गाथापरियोसाने अरहत्तं पापुणित्वा परिक्खारवलञ्जे परमुक्कट्ठा हुत्वा तीहि लूखेहि समन्नागतं चीवरं पारुपित्वा विचरि। अथ नं सत्था जेतवने निसिन्नो भिक्खुनियो पटिपाटिया ठानन्तरे ठपेन्तो लूखचीवरधारीनं अग्गट्ठाने ठपेसि। सा अत्तनो पटिपत्तिं पच्चवेक्खित्वा ‘‘सत्थारं निस्साय मया अयं विसेसो लद्धो’’ति कल्याणमित्तताय पसंसामुखेन इमा गाथा अभासि –&lt;br&gt;&#xA;२१३.&lt;br&gt;&#xA;‘‘कल्याणमित्तता मुनिना, लोकं आदिस्स वण्णिता।&lt;br&gt;&#xA;कल्याणमित्ते भजमानो, अपि बालो पण्डितो अस्स॥&lt;br&gt;&#xA;२१४.&lt;br&gt;&#xA;‘‘भजितब्बा सप्पुरिसा, पञ्ञा तथा वड्ढति भजन्तानम्।&lt;br&gt;&#xA;भजमानो सप्पुरिसे, सब्बेहिपि दुक्खेहि पमुच्चेय्य॥&lt;br&gt;&#xA;२१५.&lt;br&gt;&#xA;‘‘दुक्खञ्च विजानेय्य, दुक्खस्स च समुदयं निरोधम्।&lt;br&gt;&#xA;अट्ठङ्गिकञ्च मग्गं, चत्तारिपि अरियसच्चानि॥&lt;br&gt;&#xA;२१६.&lt;br&gt;&#xA;‘‘दुक्खो इत्थिभावो, अक्खातो पुरिसदम्मसारथिना।&lt;br&gt;&#xA;सपत्तिकम्पि हि दुक्खं, अप्पेकच्चा सकिं विजातायो॥&lt;br&gt;&#xA;२१७.&lt;br&gt;&#xA;‘‘गलके अपि कन्तन्ति, सुखुमालिनियो विसानि खादन्ति।&lt;br&gt;&#xA;जनमारकमज्झगता, उभोपि ब्यसनानि अनुभोन्ति॥&lt;br&gt;&#xA;२१८.&lt;br&gt;&#xA;‘‘उपविजञ्ञा गच्छन्ती, अद्दसाहं पतिं मतम्।&lt;br&gt;&#xA;पन्थम्हि विजायित्वान, अप्पत्ताव सकं घरं॥&lt;br&gt;&#xA;२१९.&lt;br&gt;&#xA;‘‘द्वे पुत्ता कालकता, पती च पन्थे मतो कपणिकाय।&lt;br&gt;&#xA;माता पिता च भाता, डय्हन्ति च एकचितकायं॥&lt;br&gt;&#xA;२२०.&lt;br&gt;&#xA;‘‘खीणकुलीने कपणे, अनुभूतं ते दुखं अपरिमाणम्।&lt;br&gt;&#xA;अस्सू च ते पवत्तं, बहूनि च जातिसहस्सानि॥&lt;br&gt;&#xA;२२१.&lt;br&gt;&#xA;‘‘वसिता सुसानमज्झे, अथोपि खादितानि पुत्तमंसानि।&lt;br&gt;&#xA;हतकुलिका सब्बगरहिता, मतपतिका अमतमधिगच्छिं॥&lt;br&gt;&#xA;२२२.&lt;br&gt;&#xA;‘‘भावितो मे मग्गो, अरियो अट्ठङ्गिको अमतगामी।&lt;br&gt;&#xA;निब्बानं सच्छिकतं, धम्मादासं अवेक्खिंहं॥&lt;br&gt;&#xA;२२३.&lt;br&gt;&#xA;‘‘अहमम्हि कन्तसल्ला, ओहितभारा कतञ्हि करणीयम्।&lt;br&gt;&#xA;किसागोतमी थेरी, विमुत्तचित्ता इमं भणी’’ति॥&lt;br&gt;&#xA;तत्थ कल्याणमित्तताति कल्याणो भद्दो सुन्दरो मित्तो एतस्साति कल्याणमित्तो। यो यस्स सीलादिगुणसमादपेता, अघस्स घाता, हितस्स विधाता, एवं सब्बाकारेन उपकारो मित्तो होति, सो पुग्गलो कल्याणमित्तो, तस्स भावो कल्याणमित्तता, कल्याणमित्तवन्तता। मुनिनाति सत्थारा। लोकं आदिस्स वण्णिताति कल्याणमित्ते अनुगन्तब्बन्ति सत्तलोकं उद्दिस्स –&lt;br&gt;&#xA;‘‘सकलमेविदं, आनन्द, ब्रह्मचरियं यदिदं कल्याणमित्तता कल्याणसहायता कल्याणसम्पवङ्कता’’ (सं॰ नि॰ ५.२)। ‘‘कल्याणमित्तस्सेतं, मेघिय, भिक्खुनो पाटिकङ्खं कल्याणसहायस्स कल्याणसम्पवङ्कस्स यं सीलवा भविस्सति पातिमोक्खसंवरसंवुतो विहरिस्सती’’ति (उदा॰ ३१) च एवमादिना पसंसिता।&lt;br&gt;&#xA;कल्याणमित्ते भजमानोतिआदि कल्याणमित्तताय आनिसंसदस्सनम्। तत्थ अपि बालो पण्डितो अस्साति कल्याणमित्ते भजमानो पुग्गलो पुब्बे सुतादिविरहेन बालोपि समानो अस्सुतसवनादिना पण्डितो भवेय्य।&lt;br&gt;&#xA;भजितब्बा सप्पुरिसाति बालस्सापि पण्डितभावहेतुतो बुद्धादयो सप्पुरिसा कालेन कालं उपसङ्कमनादिना सेवितब्बा। पञ्ञा तथा पवड्ढति भजन्तानन्ति कल्याणमित्ते भजन्तानं तथा पञ्ञा वड्ढति ब्रूहति पारिपूरिं गच्छति। यथा तेसु यो कोचि खत्तियादिको भजमानो सप्पुरिसे सब्बेहिपि जातिआदिदुक्खेहि पमुच्चेय्याति योजना।&lt;br&gt;&#xA;मुच्चनविधिं पन कल्याणमित्तविधिना दस्सेतुं ‘‘दुक्खञ्च विजानेय्या’’तिआदि वुत्तम्। तत्थ चत्तारि अरियसच्चानीति दुक्खञ्च दुक्खसमुदयञ्च निरोधञ्च अट्ठङ्गिकं मग्गञ्चाति इमानि चत्तारि अरियसच्चानि विजानेय्य पटिविज्झेय्याति योजना।&lt;br&gt;&#xA;‘‘दुक्खो इत्थिभावो’’तिआदिका द्वे गाथा अञ्ञतराय यक्खिनिया इत्थिभावं गरहन्तिया भासिता। तत्थ दुक्खो इत्थिभावो अक्खातोति चपलता, गब्भधारणं, सब्बकालं परपटिबद्धवुत्तिताति एवमादीहि आदीनवेहि इत्थिभावो दुक्खोति, पुरिसदम्मसारथिना भगवता कथितो। सपत्तिकम्पि दुक्खन्ति सपत्तवासो सपत्तिया सद्धिं संवासोपि दुक्खो, अयम्पि इत्थिभावे आदीनवोति अधिप्पायो। अप्पेकच्चा सकिं विजातायोति एकच्चा इत्थियो एकवारमेव विजाता, पठमगब्भे विजायनदुक्खं असहन्तियो। गलके अपि कन्तन्तीति अत्तनो गीवम्पि छिन्दन्ति। सुखुमालिनियो विसानि खादन्तीति सुखुमालसरीरा अत्तनो सुखुमालभावेन खेदं अविसहन्तियो विसानिपि खादन्ति। जनमारकमज्झगताति जनमारको वुच्चति मूळ्हगब्भो। मातुगामजनस्स मारको, मज्झगता जनमारका कुच्छिगता, मूळ्हगब्भाति अत्थो। उभोपि ब्यसनानि अनुभोन्तीति गब्भो गब्भिनी चाति द्वेपि जना मरणञ्च मारणन्तिकब्यसनानि च पापुणन्ति। अपरे पन भणन्ति ‘‘जनमारका नाम किलेसा, तेसं मज्झगता किलेससन्तानपतिता उभोपि जायापतिका इध किलेसपरिळाहवसेन, आयतिं दुग्गतिपरिक्किलेसवसेन ब्यसनानि पापुणन्ती’’ति। इमा किर द्वे गाथा सा यक्खिनी पुरिमत्तभावे अत्तनो अनुभूतदुक्खं अनुस्सरित्वा आह। थेरी पन इत्थिभावे आदीनवविभावनाय पच्चनुभासन्ती अवोच।&lt;br&gt;&#xA;‘‘उपविजञ्ञा गच्छन्ती’’तिआदिका द्वे गाथा पटाचाराय थेरिया पवत्तिं आरब्भ भासिता। तत्थ उपविजञ्ञा गच्छन्तीति उपगतविजायनकाला मग्गं गच्छन्ती, अपत्ताव सकं गेहं पन्थे विजायित्वान पतिं मतं अद्दसं अहन्ति योजना।&lt;br&gt;&#xA;कपणिकायाति वराकाय। इमा किर द्वे गाथा पटाचाराय तदा सोकुम्मादपत्ताय वुत्ताकारस्स अनुकरणवसेन इत्थिभावे आदीनवविभावनत्थमेव थेरिया वुत्ता।&lt;br&gt;&#xA;उभयम्पेतं उदाहरणभावेन आनेत्वा इदानि अत्तनो अनुभूतं दुक्खं विभावेन्ती ‘‘खीणकुलिने’’तिआदिमाह। तत्थ खीणकुलिनेति भोगादीहि पारिजुञ्ञपत्तकुलिके। कपणेति परमअवञ्ञातं पत्ते। उभयञ्चेतं अत्तनो एव आमन्तनवचनम्। अनुभूतं ते दुखं अपरिमाणन्ति इमस्मिं अत्तभावे, इतो पुरिमत्तभावेसु वा अनप्पकं दुक्खं तया अनुभवितम्। इदानि तं दुक्खं एकदेसेन विभजित्वा दस्सेतुं ‘‘अस्सू च ते पवत्त’’न्तिआदि वुत्तम्।तस्सत्थो – इमस्मिं अनमतग्गे संसारे परिब्भमन्तिया बहुकानि जातिसहस्सानि सोकाभिभूताय अस्सु च पवत्तं, अविसेसितं कत्वा वुत्तञ्चेतं, महासमुद्दस्स उदकतोपि बहुकमेव सिया।&lt;br&gt;&#xA;वसिता सुसानमज्झेति मनुस्समंसखादिका सुनखी सिङ्गाली च हुत्वा सुसानमज्झे वुसिता। खादितानि पुत्तमंसानीति ब्यग्घदीपिबिळारादिकाले पुत्तमंसानि खादितानि। हतकुलिकाति विनट्ठकुलवंसा। सब्बगरहिताति सब्बेहि घरवासीहि गरहिता गरहप्पत्ता। मतपतिकाति विधवा। इमे पन तयो पकारे पुरिमत्तभावे अत्तनो अनुप्पत्ते गहेत्वा वदति। एवंभूतापि हुत्वा अधिच्च लद्धाय कल्याणमित्तसेवाय अमतमधिगच्छि,निब्बानं अनुप्पत्ता।&lt;br&gt;&#xA;इदानि तमेव अमताधिगमं पाकटं कत्वा दस्सेतुं ‘‘भावितो’’तिआदि वुत्तम्। तत्थ भावितोति विभावितो उप्पादितो वड्ढितो भावनाभिसमयवसेन पटिविद्धो। धम्मादासं अवेक्खिंहन्ति धम्ममयं आदासं अद्दक्खिं अपस्सिं अहम्।&lt;br&gt;&#xA;अहमम्हि कन्तसल्लाति अरियमग्गेन समुच्छिन्नगारादिसल्ला अहं अम्हि। ओहितभाराति ओरोपितकामखन्धकिलेसाभिसङ्खारभारा। कतञ्हि करणीयन्ति परिञ्ञादिभेदं सोळसविधम्पि किच्चं कतं परियोसितम्। सुविमुत्तचित्ता इमं भणीति सब्बसो विमुत्तचित्ता किसागोतमी थेरी इममत्थं ‘‘कल्याणमित्तता’’तिआदिना गाथाबन्धवसेन अभणीति अत्तानं परं विय थेरी वदति। तत्रिदं इमिस्सा थेरिया अपदानं (अप॰ थेरी २.३.५५-९४) –&lt;br&gt;&#xA;‘‘पदुमुत्तरो नाम जिनो, सब्बधम्मान पारगू।&lt;br&gt;&#xA;इतो सतसहस्सम्हि, कप्पे उप्पज्जि नायको॥&lt;br&gt;&#xA;‘‘तदाहं हंसवतियं, जाता अञ्ञतरे कुले।&lt;br&gt;&#xA;उपेत्वा तं नरवरं, सरणं समुपागमिं॥&lt;br&gt;&#xA;‘‘धम्मञ्च तस्स अस्सोसिं, चतुसच्चूपसञ्हितम्।&lt;br&gt;&#xA;मधुरं परमस्सादं, वट्टसन्तिसुखावहं॥&lt;br&gt;&#xA;‘‘तदा च भिक्खुनिं वीरो, लूखचीवरधारिनिम्।&lt;br&gt;&#xA;ठपेन्तो एतदग्गम्हि, वण्णयी पुरिसुत्तमो॥&lt;br&gt;&#xA;‘‘जनेत्वानप्पकं पीतिं, सुत्वा भिक्खुनिया गुणे।&lt;br&gt;&#xA;कारं कत्वान बुद्धस्स, यथासत्ति यथाबलं॥&lt;br&gt;&#xA;‘‘निपच्च मुनिवरं तं, तं ठानमभिपत्थयिम्।&lt;br&gt;&#xA;तदानुमोदि सम्बुद्धो, ठानलाभाय नायको॥&lt;br&gt;&#xA;‘‘सतसहस्सितो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तस्स धम्मेसु दायादा, ओरसा धम्मनिम्मिता।&lt;br&gt;&#xA;किसागोतमी नामेन, हेस्ससि सत्थु साविका॥&lt;br&gt;&#xA;‘‘तं सुत्वा मुदिता हुत्वा, यावजीवं तदा जिनम्।&lt;br&gt;&#xA;मेत्तचित्ता परिचरिं, पच्चयेहि विनायकं॥&lt;br&gt;&#xA;‘‘तेन कम्मेन सुकतेन, चेतनापणिधीहि च।&lt;br&gt;&#xA;जहित्वा मानुसं देहं, तावतिंसमगच्छहं॥&lt;br&gt;&#xA;‘‘इमम्हि भद्दके कप्पे, ब्रह्मबन्धु महायसो।&lt;br&gt;&#xA;कस्सपो नाम गोत्तेन, उप्पज्जि वदतं वरो॥&lt;br&gt;&#xA;‘‘उपट्ठाको महेसिस्स, तदा आसि नरिस्सरो।&lt;br&gt;&#xA;कासिराजा किकी नाम, बाराणसिपुरुत्तमे॥&lt;br&gt;&#xA;‘‘पञ्चमी तस्स धीतासिं, धम्मा नामेन विस्सुता।&lt;br&gt;&#xA;धम्मं सुत्वा जिनग्गस्स, पब्बज्जं समरोचयिं॥&lt;br&gt;&#xA;‘‘अनुजानि न नो तातो, अगारेव तदा मयम्।&lt;br&gt;&#xA;वीसवस्ससहस्सानि, विचरिम्ह अतन्दिता॥&lt;br&gt;&#xA;‘‘कोमारिब्रह्मचरियं, राजकञ्ञा सुखेधिता।&lt;br&gt;&#xA;बुद्धोपट्ठाननिरता, मुदिता सत्त धीतरो॥&lt;br&gt;&#xA;‘‘समणी समणगुत्ता च, भिक्खुनी भिक्खुदायिका।&lt;br&gt;&#xA;धम्मा चेव सुधम्मा च, सत्तमी सङ्घदायिका॥&lt;br&gt;&#xA;‘‘खेमा उप्पलवण्णा च, पटाचारा च कुण्डला।&lt;br&gt;&#xA;अहञ्च धम्मदिन्ना च, विसाखा होति सत्तमी॥&lt;br&gt;&#xA;‘‘तेहि कम्मेहि सुकतेहि, चेतनापणिधीहि च।&lt;br&gt;&#xA;जहित्वा मानुसं देहं, तावतिंसमगच्छहं॥&lt;br&gt;&#xA;‘‘पच्छिमे च भवे दानि, जाता सेट्ठिकुले अहम्।&lt;br&gt;&#xA;दुग्गते अधने नट्ठे, गता च सधनं कुलं॥&lt;br&gt;&#xA;‘‘पतिं ठपेत्वा सेसा मे, देस्सन्ति अधना इति।&lt;br&gt;&#xA;यदा च पस्सूता आसिं, सब्बेसं दयिता तदा॥&lt;br&gt;&#xA;‘‘यदा सो तरुणो भद्दो, कोमलको सुखेधितो।&lt;br&gt;&#xA;सपाणमिव कन्तो मे, तदा यमवसं गतो॥&lt;br&gt;&#xA;‘‘सोकट्टादीनवदना, अस्सुनेत्ता रुदम्मुखा।&lt;br&gt;&#xA;मतं कुणपमादाय, विलपन्ती गमामहं॥&lt;br&gt;&#xA;‘‘तदा एकेन सन्दिट्ठा, उपेत्वाभिसक्कुत्तमम्।&lt;br&gt;&#xA;अवोचं देहि भेसज्जं, पुत्तसञ्जीवनन्ति भो॥&lt;br&gt;&#xA;‘‘न विज्जन्ते मता यस्मिं, गेहे सिद्धत्थकं ततो।&lt;br&gt;&#xA;आहराति जिनो आह, विनयोपायकोविदो॥&lt;br&gt;&#xA;‘‘तदा गमित्वा सावत्थिं, न लभिं तादिसं घरम्।&lt;br&gt;&#xA;कुतो सिद्धत्थकं तस्मा, ततो लद्धा सतिं अहं॥&lt;br&gt;&#xA;‘‘कुणपं छड्डयित्वान, उपेसिं लोकनायकम्।&lt;br&gt;&#xA;दूरतोव ममं दिस्वा, अवोच मधुरस्सरो॥&lt;br&gt;&#xA;‘‘यो च वस्ससतं जीवे, अपस्सं उदयब्बयम्।&lt;br&gt;&#xA;एकाहं जीवितं सेय्यो, पस्सतो उदयब्बयं॥&lt;br&gt;&#xA;‘‘न गामधम्मो निगमस्स धम्मो, न चापियं एककुलस्स धम्मो।&lt;br&gt;&#xA;सब्बस्स लोकस्स सदेवकस्स, एसेव धम्मो यदिदं अनिच्चता॥&lt;br&gt;&#xA;‘‘साहं सुत्वानिमा गाथा, धम्मचक्खुं विसोधयिम्।&lt;br&gt;&#xA;ततो विञ्ञातसद्धम्मा, पब्बजिं अनगारियं॥&lt;br&gt;&#xA;‘‘तथा पब्बजिता सन्ती, युञ्जन्ती जिनसासने।&lt;br&gt;&#xA;न चिरेनेव कालेन, अरहत्तमपापुणिं॥&lt;br&gt;&#xA;‘‘इद्धीसु च वसी होमि, दिब्बाय सोतधातुया।&lt;br&gt;&#xA;परचित्तानि जानामि, सत्थुसासनकारिका॥&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;खेपेत्वा आसवे सब्बे, विसुद्धासिं सुनिम्मला॥&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, भवनेत्ति समूहता॥&lt;br&gt;&#xA;‘‘यस्सत्थाय पब्बजिता, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो॥&lt;br&gt;&#xA;‘‘अत्थधम्मनिरुत्तीसु, पटिभाने तथेव च।&lt;br&gt;&#xA;ञाणं मे विमलं सुद्धं, बुद्धसेट्ठस्स वाहसा॥&lt;br&gt;&#xA;‘‘सङ्कारकूटा आहित्वा, सुसाना रथियापि च।&lt;br&gt;&#xA;ततो सङ्घाटिकं कत्वा, लूखं धारेमि चीवरं॥&lt;br&gt;&#xA;‘‘जिनो तस्मिं गुणे तुट्ठो, लूखचीवरधारणे।&lt;br&gt;&#xA;ठपेसि एतदग्गम्हि, परिसासु विनायको॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;किसागोतमीथेरीगाथावण्णना निट्ठिता।&lt;br&gt;&#xA;एकादसनिपातवण्णना निट्ठिता।&lt;/p&gt;</description>
    </item>
    <item>
      <title>११. द्वादसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/11_dvAdasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/11_dvAdasakanipAto/</guid>
      <description>&lt;p&gt;११. द्वादसकनिपातो&lt;/p&gt;&#xA;&lt;h2 id=&#34;१-उपपलवणणथरगथवणणन&#34;&gt;१. उप्पलवण्णाथेरीगाथावण्णना&lt;/h2&gt;&#xA;&lt;p&gt;द्वादसकनिपाते उभो माता च धीता चातिआदिका उप्पलवण्णाय थेरिया गाथा। अयम्पि पदुमुत्तरस्स भगवतो काले हंसवतीनगरे कुलगेहे निब्बत्तित्वा विञ्ञुतं पत्वा, महाजनेन सद्धिं सत्थु सन्तिकं गन्त्वा, धम्मं सुणन्ती सत्थारं एकं भिक्खुनिं इद्धिमन्तानं अग्गट्ठाने ठपेन्तं दिस्वा सत्ताहं बुद्धप्पमुखस्स भिक्खुसङ्घस्स महादानं दत्वा तं ठानन्तरं पत्थेसि। सा यावजीवं कुसलं कत्वा देवमनुस्सेसुं संसरन्ती कस्सपबुद्धकाले बाराणसिनगरे किकिस्स कासिरञ्ञो गेहे पटिसन्धिं गहेत्वा सत्तन्नं भगिनीनं अब्भन्तरा हुत्वा वीसतिवस्ससहस्सानि ब्रह्मचरियं चरित्वा भिक्खुसङ्घस्स परिवेणं कत्वा देवलोके निब्बत्ता।&lt;br&gt;&#xA;ततो चवित्वा पुन मनुस्सलोकं आगच्छन्ती एकस्मिं गामके सहत्था कम्मं कत्वा जीवनकट्ठाने निब्बत्ता। सा एकदिवसं खेत्तकुटिं गच्छन्ती अन्तरामग्गे एकस्मिं सरे पातोव पुप्फितं पदुमपुप्फं दिस्वा तं सरं ओरुय्ह तञ्चेव पुप्फं लाजपक्खिपनत्थाय पदुमिनिपत्तञ्च गहेत्वा केदारे सालिसीसानि छिन्दित्वा कुटिकाय निसिन्ना लाजे भज्जित्वा पञ्च लाजसतानि कत्वा ठपेसि। तस्मिं खणे गन्धमादनपब्बते निरोधसमापत्तितो वुट्ठितो एको पच्चेकबुद्धो आगन्त्वा तस्सा अविदूरे ठाने अट्ठासि। सा पच्चेकबुद्धं दिस्वा लाजेहि सद्धिं पदुमपुप्फं गहेत्वा, कुटितो ओरुय्ह लाजे पच्चेकबुद्धस्स पत्ते पक्खिपित्वा पदुमपुप्फेन पत्तं पिधाय अदासि। अथस्सा पच्चेकबुद्धे थोकं गते एतदहोसि – ‘‘पब्बजिता नाम पुप्फेन अनत्थिका, अहं पुप्फं गहेत्वा पिळन्धिस्सामी’’ति गन्त्वा पच्चेकबुद्धस्स हत्थतो पुप्फं गहेत्वा पुन चिन्तेसि – ‘‘सचे, अय्यो, पुप्फेन अनत्थिको अभविस्सा, पत्तमत्थके ठपेतुं नादस्स, अद्धा अय्यस्स अत्थो भविस्सती’’ति पुन गन्त्वा पत्तमत्थके ठपेत्वा पच्चेकबुद्धं खमापेत्वा, ‘‘भन्ते, इमेसं मे लाजानं निस्सन्देन लाजगणनाय पुत्ता अस्सु, पदुमपुप्फस्स निस्सन्देन निब्बत्तनिब्बत्तट्ठाने पदे पदे पदुमपुप्फं उट्ठहतू’’ति पत्थनं अकासि। पच्चेकुबुद्धो तस्सा पस्सन्तियाव आकासेन गन्धमादनपब्बतं गन्त्वा तं पदुमं नन्दमूलकपब्भारे पच्चेकबुद्धानं अक्कमनसोपानसमीपे पादपुञ्छनं कत्वा ठपेसि।&lt;br&gt;&#xA;सापि तस्स कम्मस्स निस्सन्देन देवलोके पटिसन्धिं गण्हि। निब्बत्तकालतो पट्ठाय चस्सा पदे पदे महापदुमपुप्फं उट्ठासि। सा ततो चवित्वा पब्बतपादे एकस्मिं पदुमसरे पदुमगब्भे निब्बत्ति। तं निस्साय एको तापसो वसति। सो पातोव मुखधोवनत्थाय सरं गन्त्वा तं पुप्फं दिस्वा चिन्तेसि – ‘‘इदं पुप्फं सेसेहि महन्ततरं, सेसानि च पुप्फितानि इदं मकुलितमेव, भवितब्बमेत्थ कारणेना’’ति उदकं ओतरित्वा तं पुप्फं गण्हि। तं तेन गहितमत्तमेव पुप्फितम्। तापसो अन्तोपदुमगब्भे निपन्नदारिकं अद्दस। दिट्ठकालतो पट्ठाय च धीतुसिनेहं लभित्वा पदुमेनेव सद्धिं पण्णसालं नेत्वा मञ्चके निपज्जापेसि। अथस्सा पुञ्ञानुभावेन अङ्गुट्ठके खीरं निब्बत्ति। सो तस्मिं पुप्फे मिलाते अञ्ञं नवं पुप्फं आहरित्वा तं निपज्जापेसि। अथस्सा आधावनविधावनेन कीळितुं समत्थकालतो पट्ठाय पदवारे पदवारे पदुमपुप्फं उट्ठाति, कुङ्कुमरासिस्स विय अस्सा सरीरवण्णो होति। सा अपत्ता देववण्णं, अतिक्कन्ता मानुसवण्णं अहोसि। सा पितरि फलाफलत्थाय गते पण्णसालायं ओहियति।&lt;br&gt;&#xA;अथेकदिवसं तस्सा वयप्पत्तकाले पितरि फलाफलत्थाय गते एको वनचरको तं दिस्वा चिन्तेसि – ‘‘मनुस्सानं नाम एवंविधं रूपं नत्थि, वीमंसिस्सामि न’’न्ति तापसस्स आगमनं उदिक्खन्तो निसीदि। सा पितरि आगच्छन्ते पटिपथं गन्त्वा तस्स हत्थतो काजकमण्डलुं अग्गहेसि, आगन्त्वा निसिन्नस्स चस्स अत्तनो करणवत्तं दस्सेसि। तदा सो वनचरको मनुस्सभावं ञत्वा तापसं अभिवादेत्वा निसीदि। तापसो तं वनचरकं वनमूलफलेहि च पानीयेन च निमन्तेत्वा, ‘‘भो पुरिस, इमस्मिंयेव ठाने वसिस्ससि, उदाहु गमिस्ससी’’ति पुच्छि। ‘‘गमिस्सामि, भन्ते, इध किं करिस्सामी’’ति? ‘‘इदं तया दिट्ठकारणं एत्तो गन्त्वा अकथेतुं सक्खिस्ससी’’ति? ‘‘सचे, अय्यो, न इच्छति, किंकारणा कथेस्सामी’’ति तापसं वन्दित्वा पुन आगमनकाले मग्गसञ्जाननत्थं साखासञ्ञञ्च रुक्खसञ्ञञ्च करोन्तो पक्कामि।&lt;br&gt;&#xA;सो बाराणसिं गन्त्वा राजानं अद्दस। राजा ‘‘कस्मा आगतोसी’’ति पुच्छि। ‘‘अहं, देव, तुम्हाकं वनचरको पब्बतपादे अच्छरियं इत्थिरतनं दिस्वा आगतोम्ही’’ति सब्बं पवत्तिं कथेसि। सो तस्स वचनं सुत्वा वेगेन पब्बतपादं गन्त्वा अविदूरे ठाने खन्धावारं निवासेत्वा वनचरकेन चेव अञ्ञेहि च पुरिसेहि सद्धिं तापसस्स भत्तकिच्चं कत्वा निसिन्नवेलाय तत्थ गन्त्वा अभिवादेत्वा पटिसन्थारं कत्वा एकमन्तं निसीदि। राजा तापसस्स पब्बजितपरिक्खारभण्डं पादमूले ठपेत्वा, ‘‘भन्ते, इमस्मिं ठाने किं करोम, गमिस्सामा’’ति आह। ‘‘गच्छ, महाराजा’’ति। ‘‘आम, गच्छामि, भन्ते, अय्यस्स पन समीपे विसभागपरिसा अत्थी’’ति अस्सुम्हा, असारुप्पा एसा पब्बजितानं, मया सद्धिं गच्छतु, भन्तेति। मनुस्सानं नाम चित्तं दुत्तोसयं, कथं बहूनं मज्झे वसिस्सतीति? अम्हाकं रुचितकालतो पट्ठाय सेसानं जेट्ठकट्ठाने ठपेत्वा पटिजग्गिस्साम, भन्तेति।&lt;br&gt;&#xA;सो रञ्ञो कथं सुत्वा दहरकाले गहितनामवसेनेव, ‘‘अम्म, पदुमवती’’ति धीतरं पक्कोसि। सा एकवचनेनेव पण्णसालतो निक्खमित्वा पितरं अभिवादेत्वा अट्ठासि। अथ नं पिता आह – ‘‘त्वं, अम्म, वयप्पत्ता, इमस्मिं ठाने रञ्ञा दिट्ठकालतो पट्ठाय वसितुं अयुत्ता, रञ्ञा सद्धिं गच्छ, अम्मा’’ति। सा ‘‘साधु, ताता’’ति पितु वचनं सम्पटिच्छित्वा अभिवादेत्वा रोदमाना अट्ठासि। राजा ‘‘इमिस्सा पितु चित्तं गण्हिस्सामी’’ति तस्मिंयेव ठाने कहापणरासिम्हि ठपेत्वा अभिसेकं अकासि। अथ नं गहेत्वा अत्तनो नगरं आनेत्वा आगतकालतो पट्ठाय सेसित्थियो अनोलोकेत्वा ताय सद्धिंयेव रमति। ता इत्थियो इस्सापकता तं रञ्ञो अन्तरे परिभिन्दितुकामा एवमाहंसु – ‘‘नायं, महाराज, मनुस्सजातिका, कहं नाम तुम्हेहि मनुस्सानं विचरणट्ठाने पदुमानि उट्ठहन्तानि दिट्ठपुब्बानि, अद्धा अयं यक्खिनी, नीहरथ नं, महाराजा’’ति। राजा तासं कथं सुत्वा तुण्ही अहोसि।&lt;br&gt;&#xA;अथस्सापरेन समयेन पच्चन्तो कुपितो। सो ‘‘गरुगब्भा पदुमवती’’ति नगरे ठपेत्वा पच्चन्तं अगमासि। अथ ता इत्थियो तस्सा उपट्ठायिकाय लञ्जं दत्वा ‘‘इमिस्सा दारकं जातमत्तमेव अपनेत्वा एकं दारुघटिकं लोहितेन मक्खित्वा सन्तिके ठपेही’’ति आहंसु। पदुमवतियापि नचिरस्सेव गब्भवुट्ठानं अहोसि। महापदुमकुमारो एककोव कुच्छियं पटिसन्धिं गण्हि। अवसेसा एकूनपञ्चसता दारका महापदुमकुमारस्स मातुकुच्छितो निक्खमित्वा निपन्नकाले संसेदजा हुत्वा निब्बत्तिंसु। अथस्सा ‘‘न ताव अयं सतिं पटिलभती’’ति ञत्वा सा उपट्ठायिका एकं दारुघटिकं लोहितेन मक्खित्वा समीपे ठपेत्वा तासं इत्थीनं सञ्ञं अदासि। तापि पञ्चसता इत्थियो एकेका एकेकं दारकं गहेत्वा चुन्दकारकानं सन्तिकं पेसेत्वा करण्डके आहरापेत्वा अत्तना अत्तना गहितदारके तत्थ निपज्जापेत्वा बहि लञ्छनं कत्वा ठपयिंसु।&lt;br&gt;&#xA;पदुमवतीपि खो सञ्ञं लभित्वा तं उपट्ठायिकं ‘‘किं विजातम्हि, अम्मा’’ति पुच्छि। सा तं सन्तज्जेत्वा ‘‘कुतो त्वं दारकं लभिस्ससी’’ति वत्वा ‘‘अयं तव कुच्छितो निक्खन्तदारको’’ति लोहितमक्खितं दारुघटिकं पुरतो ठपेसि। सा तं दिस्वा दोमनस्सप्पत्ता ‘‘सीघं तं फालेत्वा अपनेहि, सचे कोचि पस्सेय्य, लज्जितब्बं भवेय्या’’ति आह। सा तस्सा कथं सुत्वा अत्थकामा विय दारुघटिकं फालेत्वा उद्धने पक्खिपि।&lt;br&gt;&#xA;राजापि पच्चन्ततो आगन्त्वा नक्खत्तं पटिमानेन्तो बहिनगरे खन्धावारं बन्धित्वा निसीदि। अथ ता पञ्चसता इत्थियो रञ्ञो पच्चुग्गमनं आगन्त्वा आहंसु – ‘‘त्वं, महाराज, न अम्हाकं सद्दहसि, अम्हेहि वुत्तं अकारणं विय होति, त्वं महेसिया उपट्ठायिकं पक्कोसापेत्वा पटिपुच्छ, दारुघटिकं ते देवी विजाता’’ति। राजा तं कारणं अनुपपरिक्खित्वाव ‘‘अमनुस्सजातिका भविस्सती’’ति तं गेहतो निक्कड्ढि। तस्सा राजगेहतो सह निक्खमनेनेव पदुमपुप्फानि अन्तरधायिंसु, सरीरच्छवीपि विवण्णा अहोसि। सा एकिकाव अन्तरवीथिया पायासि। अथ नं एका वयप्पत्ता महल्लिका इत्थी दिस्वा धीतुसिनेहं उप्पादेत्वा ‘‘कहं गच्छसि, अम्मा’’ति आह। ‘‘आगन्तुकम्हि, वसनट्ठानं ओलोकेन्ती विचरामी’’ति। ‘‘इधागच्छ, अम्मा’’ति वसनट्ठानं दत्वा भोजनं पटियादेसि।&lt;br&gt;&#xA;तस्सा इमिनाव नियामेन तत्थ वसमानाय ता पञ्चसता इत्थियो एकचित्ता हुत्वा राजानं आहंसु – ‘‘महाराज, तुम्हेसु युद्धं गतेसु अम्हेहि गङ्गादेवताय ‘अम्हाकं देवे विजितसङ्गामे आगते बलिकम्मं कत्वा उदककीळं करिस्सामा’ति पत्थितं अत्थि, एतमत्थं, देव, जानापेमा’’ति। राजा तासं वचनेन तुट्ठो गङ्गाय उदककीळं कातुं अगमासि। तापि अत्तना अत्तना गहितकरण्डकं पटिच्छन्नं कत्वा आदाय नदिं गन्त्वा तेसं करण्डकानं पटिच्छादनत्थं पारुपित्वा पारुपित्वा उदके पतित्वा करण्डके विस्सज्जेसुम्। तेपि खो करण्डका सब्बे सह गन्त्वा हेट्ठासोते पसारितजालम्हि लग्गिंसु। ततो उदककीळं कीळित्वा रञ्ञो उत्तिण्णकाले जालं उक्खिपन्ता ते करण्डके दिस्वा रञ्ञो सन्तिकं आनयिंसु।&lt;br&gt;&#xA;राजा करण्डके ओलोकेत्वा ‘‘किं, ताता, करण्डकेसू’’ति आह। ‘‘न जानाम, देवा’’ति। सो ते करण्डके विवरापेत्वा ओलोकेन्तो पठमं महापदुमकुमारस्स करण्डकं विवरापेसि। तेसं पन सब्बेसम्पि करण्डकेसु निपज्जापितदिवसेसुयेव पुञ्ञिद्धिया अङ्गुट्ठतो खीरं निब्बत्ति। सक्को देवराजा तस्स रञ्ञो निक्कङ्खभावत्थं अन्तोकरण्डके अक्खरानि लिखापेसि – ‘‘इमे कुमारा पदुमवतिया कुच्छिम्हि निब्बत्ता बाराणसिरञ्ञो पुत्ता, अथ ने पदुमवतिया सपत्तियो पञ्चसता इत्थियो करण्डकेसु पक्खिपित्वा उदके खिपिंसु, राजा इमं कारणं जानातू’’ति। करण्डके विवटमत्ते राजा अक्खरानि वाचेत्वा दारके दिस्वा महापदुमकुमारं उक्खिपित्वा वेगेन रथे योजेत्वा ‘‘अस्से कप्पेथ, अहं अज्ज अन्तोनगरं पविसित्वा एकच्चानं मातुगामानं पियं करिस्सामी’’ति पासादवरं आरुय्ह हत्थिगीवाय सहस्सभण्डिकं ठपेत्वा नगरे भेरिं चरापेसि – ‘‘यो पदुमवतिं पस्सति, सो इमं सहस्सं गण्हातू’’ति।&lt;br&gt;&#xA;तं कथं सुत्वा पदुमवती मातु सञ्ञं अदासि – ‘‘हत्थिगीवतो सहस्सं गण्ह, अम्मा’’ति। ‘‘नाहं एवरूपं गण्हितुं विसहामी’’ति आह। सा दुतियम्पि ततियम्पि वुत्ते ‘‘किं वत्वा गण्हामि, अम्मा’’ति आह। ‘‘‘मम धीता पदुमवतिं देविं पस्सती’ति वत्वा गण्हाही’’ति। सा ‘‘यं वा तं वा होतू’’ति गन्त्वा सहस्सचङ्कोटकं गण्हि। अथ नं मनुस्सा पुच्छिंसु – ‘‘पदुमवतिं देविं पस्ससि, अम्मा’’ति? ‘‘अहं न पस्सामि, धीता किर मे पस्सती’’ति आह। ते ‘‘कहं पन सा, अम्मा’’ति वत्वा ताय सद्धिं गन्त्वा पदुमवतिं सञ्जानित्वा पादेसु निपतिंसु। तस्मिं काले सा ‘‘पदुमवती देवी अय’’न्ति ञत्वा ‘‘भारियं वत इत्थिया कम्मं कतं, या एवंविधस्स रञ्ञो महेसी समाना एवरूपे ठाने निरारक्खा वसी’’ति आह।&lt;br&gt;&#xA;तेपि राजपुरिसा पदुमवतिया निवेसनं सेतसाणीहि परिक्खिपापेत्वा द्वारे आरक्खं ठपेत्वा गन्त्वा रञ्ञो आरोचेसुम्। राजा सुवण्णसिविकं पेसेसि। सा ‘‘अहं एवं न गमिस्सामि, मम वसनट्ठानतो पट्ठाय याव राजगेहं एत्थन्तरे वरपोत्थकचित्तत्थरणे अत्थरापेत्वा उपरि सुवण्णतारकविचित्तं चेलवितानं बन्धापेत्वा पसाधनत्थाय सब्बालङ्कारेसु पहितेसु पदसाव गमिस्सामि, एवं मे नागरा सम्पत्तिं पस्सिस्सन्ती’’ति आह। राजा ‘‘पदुमवतिया यथारुचिं करोथा’’ति आह। ततो पदुमवती सब्बपसाधनं पसाधेत्वा ‘‘राजगेहं गमिस्सामी’’ति मग्गं पटिपज्जि। अथस्सा अक्कन्तअक्कन्तट्ठाने वरपोत्थकचित्तत्थरणानि भिन्दित्वा पदुमपुप्फानि उट्ठहिंसु। सा महाजनस्स अत्तनो सम्पत्तिं दस्सेत्वा राजनिवेसनं आरुय्ह सब्बेपि ते चेलचित्तत्थरणे तस्सा महल्लिकाय पोसावनिकमूलं कत्वा दापेसि।&lt;br&gt;&#xA;राजापि खो ता पञ्चसता इत्थियो पक्कोसापेत्वा ‘‘इमायो ते, देवि, दासियो कत्वा देमी’’ति आह। ‘‘साधु, महाराज, एतासं मय्हं दिन्नभावं सकलनगरे जानापेही’’ति। राजा नगरे भेरिं चरापेसि ‘‘पदुमवतिया दुब्भिका पञ्चसता इत्थियो एतिस्साव दासियो कत्वा दिन्ना’’ति। सा ‘‘तासं सकलनागरेन दासिभावो सल्लक्खितो’’ति ञत्वा ‘‘अहं मम दासियो भुजिस्सा कातुं लभामि, देवा’’ति राजानं पुच्छि। ‘‘तव इच्छा, देवी’’ति। ‘‘एवं सन्ते तमेव भेरिचारिकं पक्कोसापेत्वा – ‘पदुमवतिदेविया अत्तनो दासियो कत्वा दिन्ना पञ्चसता इत्थियो सब्बाव भुजिस्सा कता’ति पुन भेरिं चरापेथा’’ति आह। सा तासं भुजिस्सभावे कते एकूनानि पञ्चपुत्तसतानि तासंयेव हत्थे पोसनत्थाय दत्वा सयं महापदुमकुमारंयेव गण्हि।&lt;br&gt;&#xA;अथापरभागे तेसं कुमारानं कीळनवये सम्पत्ते राजा उय्याने नानाविधं कीळनट्ठानं कारेसि। ते अत्तनो सोळसवस्सुद्देसिककाले सब्बेव एकतो हुत्वा उय्याने पदुमसञ्छन्नाय मङ्गलपोक्खरणिया कीळन्ता नवपदुमानि पुप्फितानि पुराणपदुमानि च वण्टतो पतन्तानि दिस्वा ‘‘इमस्स ताव अनुपादिन्नकस्स एवरूपा जरा पापुणाति, किमङ्गं पन अम्हाकं सरीरस्स। इदम्पि हि एवंगतिकमेव भविस्सती’’ति आरम्मणं गहेत्वा सब्बेव पच्चेकबोधिञाणं निब्बत्तेत्वा उट्ठायुट्ठाय पदुमकण्णिकासु पल्लङ्केन निसीदिंसु।&lt;br&gt;&#xA;अथ तेहि सद्धिं गतराजपुरिसा बहुगतं दिवसं ञत्वा ‘‘अय्यपुत्ता, तुम्हाकं वेलं जानाथा’’ति आहंसु। ते तुण्ही अहेसुम्। पुरिसा गन्त्वा रञ्ञो आरोचेसुं – ‘‘कुमारा, देव, पदुमकण्णिकासु निसिन्ना, अम्हेसु कथेन्तेसुपि वचीभेदं न करोन्ती’’ति। ‘‘यथारुचिया नेसं निसीदितुं देथा’’ति। ते सब्बरत्तिं गहितारक्खा पदुमकण्णिकासु निसिन्ननियामेनेव अरुणं उट्ठापेसुम्। पुरिसा पुनदिवसे उपसङ्कमित्वा ‘‘देवा, वेलं जानाथा’’ति आहंसु। ‘‘न मयं देवा, पच्चेकबुद्धा नाम मयं अम्हा’’ति। ‘‘अय्या, तुम्हे भारियं कथं कथेथ, पच्चेकबुद्धा नाम तुम्हादिसा न होन्ति, द्वङ्गुलकेसमस्सुधरा काये पटिमुक्कअट्ठपरिक्खारा होन्ती’’ति। ते दक्खिणहत्थेन सीसं परामसिंसु, तावदेव गिहिलिङ्गं अन्तरधायि। अट्ठ परिक्खारा काये पटिमुक्का च अहेसुम्। ततो पस्सन्तस्सेव महाजनस्स आकासेन नन्दमूलकपब्भारं अगमंसु।&lt;br&gt;&#xA;सापि खो पदुमवती देवी ‘‘अहं बहुपुत्ता हुत्वा निपुत्ता जाता’’ति हदयसोकं पत्वा तेनेव सोकेन कालङ्कत्वा राजगहनगरे द्वारगामके सहत्थेन कम्मं कत्वा जीवनट्ठाने निब्बत्ति। अथापरभागे कुलघरं गता एकदिवसं सामिकस्स खेत्तं यागुं हरमाना तेसं अत्तनो पुत्तानं अन्तरे अट्ठ पच्चेकबुद्धे भिक्खाचारवेलाय आकासेन गच्छन्ते दिस्वा सीघं सीघं गन्त्वा सामिकस्स आरोचेसि – ‘‘पस्स, अय्य, पच्चेकबुद्धे, एते निमन्तेत्वा भोजेस्सामा’’ति । सो आह – ‘‘समणसकुणा नामेते अञ्ञत्थापि एवं चरन्ति, न एते पच्चेकबुद्धा’’ति ते तेसं कथेन्तानंयेव अविदूरे ठाने ओतरिंसु। सा इत्थी तं दिवसं अत्तनो भत्तखज्जभोजनं तेसं दत्वा ‘‘स्वेपि अट्ठ जना मय्हं भिक्खं गण्हथा’’ति आह। ‘‘साधु, उपासिके, तव सक्कारो एत्तकोव होतु, आसनानि च अट्ठेव होन्तु, अञ्ञेपि बहू पच्चेकबुद्धे दिस्वा तव चित्तं पसीदेय्यासी’’ति। सा पुनदिवसे अट्ठ आसनानि पञ्ञापेत्वा अट्ठन्नं सक्कारसम्मानं पटियादेत्वा निसीदि।&lt;br&gt;&#xA;निमन्तितपच्चेकबुद्धा सेसानं सञ्ञं अदंसु – ‘‘मारिसा अज्ज अञ्ञत्थ अगन्त्वा सब्बेव तुम्हाकं मातु सङ्गहं करोथा’’ति। ते तेसं वचनं सुत्वा सब्बेव एकतो आकासेन आगन्त्वा मातुघरद्वारे पातुरहेसुम्। सापि पठमं लद्धसञ्ञताय बहूपि दिस्वा न कम्पित्थ। सब्बेपि ते गेहं पवेसेत्वा आसनेसु निसीदापेसि। तेसु पटिपाटिया निसीदन्तेसु नवमो अञ्ञानि अट्ठ आसनानि मापेत्वा सयं धुरासने निसीदति, याव आसनानि वड्ढन्ति, ताव गेहं वड्ढति। एवं तेसु सब्बेसुपि निसिन्नेसु सा इत्थी अट्ठन्नं पच्चेकबुद्धानं पटियादितं सक्कारं पञ्चसतानम्पि यावदत्थं दत्वा अट्ठ नीलुप्पलहत्थके आहरित्वा निमन्तितपच्चेकबुद्धानंयेव पादमूले ठपेत्वा आह – ‘‘मय्हं, भन्ते, निब्बत्तनिब्बत्तट्ठाने सरीरवण्णो इमेसं नीलुप्पलानं अन्तोगब्भवण्णो विय होतू’’ति पत्थनं अकासि। पच्चेकबुद्धा मातु अनुमोदनं कत्वा गन्धमादनंयेव अगमंसु।&lt;br&gt;&#xA;सापि यावजीवं कुसलं कत्वा ततो चुता देवलोके निब्बत्तित्वा इमस्मिं बुद्धुप्पादे सावत्थियं सेट्ठिकुले पटिसन्धिं गण्हि। नीलुप्पलगब्भसमानवण्णताय चस्सा उप्पलवण्णात्वेव नामं अकंसु। अथस्सा वयप्पत्तकाले सकलजम्बुदीपे राजानो च सेट्ठिनो च सेट्ठिस्स सन्तिकं दूतं पहिणिंसु ‘‘धीतरं अम्हाकं देतू’’ति। अपहिणन्तो नाम नाहोसि। ततो सेट्ठि चिन्तेसि – ‘‘अहं सब्बेसं मनं गहेतुं न सक्खिस्सामि, उपायं पनेकं करिस्सामी’’ति धीतरं पक्कोसापेत्वा ‘‘पब्बजितुं, अम्म, सक्खिस्ससी’’ति आह। तस्सा पच्छिमभविकत्ता पितु वचनं सीसे आसित्तसतपाकतेलं विय अहोसि। तस्मा पितरं ‘‘पब्बजिस्सामि, ताता’’ति आह। सो तस्सा सक्कारं कत्वा भिक्खुनुपस्सयं नेत्वा पब्बाजेसि। तस्सा अचिरपब्बजिताय एव उपोसथागारे कालवारो पापुणि। सा पदीपं जालेत्वा उपोसथागारं सम्मज्जित्वा दीपसिखाय निमित्तं गण्हित्वा ठिताव पुनप्पुनं ओलोकयमाना तेजोकसिणारम्मणं झानं निब्बत्तेत्वा तदेव पादकं कत्वा अरहत्तं पापुणि। अरहत्तफलेन सद्धिंयेव च अभिञ्ञापटिसम्भिदापि इज्झिंसु। विसेसतो पन इद्धिविकुब्बने चिण्णवसी अहोसि। तेन वुत्तं अपदाने (अप॰ थेरी २.२.उप्पलवण्णाथेरीअपदान, अञ्ञमञ्ञविसदिसं) –&lt;br&gt;&#xA;‘‘पदुमुत्तरो नाम जिनो, सब्बधम्मान पारगू।&lt;br&gt;&#xA;इतो सतसहस्सम्हि, कप्पे उप्पज्जि नायको॥&lt;br&gt;&#xA;‘‘तदाहं हंसवतियं, जाता सेट्ठिकुले अहुम्।&lt;br&gt;&#xA;नानारतनपज्जोते, महासुखसमप्पिता॥&lt;br&gt;&#xA;‘‘उपेत्वा तं महावीरं, अस्सोसिं धम्मदेसनम्।&lt;br&gt;&#xA;ततो जातप्पसादाहं, उपेमि सरणं जिनं॥&lt;br&gt;&#xA;‘‘भगवा इद्धिमन्तीनं, अग्गं वण्णेसि नायको।&lt;br&gt;&#xA;भिक्खुनिं लज्जिनिं तादिं, समाधिझानकोविदं॥&lt;br&gt;&#xA;‘‘तदा मुदितचित्ताहं, तं ठानं अभिकङ्खिनी।&lt;br&gt;&#xA;निमन्तित्वा दसबलं, ससङ्घं लोकनायकं॥&lt;br&gt;&#xA;‘‘भोजयित्वान सत्ताहं, दत्वान च तिचीवरम्।&lt;br&gt;&#xA;सत्तमालं गहेत्वान, उप्पलादेवगन्धिकं॥&lt;br&gt;&#xA;‘‘सत्थु पादे ठपेत्वान, ञाणम्हि अभिपूजयिम्।&lt;br&gt;&#xA;निपच्च सिरसा पादे, इदं वचनमब्रविं॥&lt;br&gt;&#xA;‘‘यादिसा वण्णिता वीर, इतो अट्ठमके मुनि।&lt;br&gt;&#xA;तादिसाहं भविस्सामि, यदि सिज्झति नायक॥&lt;br&gt;&#xA;‘‘तदा अवोच मं सत्था, विस्सट्ठा होति दारिके।&lt;br&gt;&#xA;अनागतम्हि अद्धाने, लच्छसे तं मनोरथं॥&lt;br&gt;&#xA;‘‘सतसहस्सितो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तस्स धम्मेसु दायादा, ओरसा धम्मनिम्मिता।&lt;br&gt;&#xA;नामेनुप्पलवण्णाति, रूपेन च यसस्सिनी॥&lt;br&gt;&#xA;‘‘अभिञ्ञासु वसिप्पत्ता, सत्थुसासनकारिका।&lt;br&gt;&#xA;सब्बासवपरिक्खीणा, हेस्ससी सत्थु साविका॥&lt;br&gt;&#xA;‘‘तदाहं मुदिता हुत्वा, यावजीवं तदा जिनम्।&lt;br&gt;&#xA;मेत्तचित्ता परिचरिं, ससङ्घं लोकनायकं॥&lt;br&gt;&#xA;‘‘तेन कम्मेन सुकतेन, चेतनापणिधीहि च।&lt;br&gt;&#xA;जहित्वा मानुसं देहं, तावतिंसमगच्छहं॥&lt;br&gt;&#xA;‘‘ततो चुताहं मनुजे, उपपन्ना सयम्भुनो।&lt;br&gt;&#xA;उप्पलेहि पटिच्छन्नं, पिण्डपातमदासहं॥&lt;br&gt;&#xA;‘‘एकनवुतितो कप्पे, विपस्सी नाम नायको।&lt;br&gt;&#xA;उप्पज्जि चारुदस्सनो, सब्बधम्मेसु चक्खुमा॥&lt;br&gt;&#xA;‘‘सेट्ठिधीता तदा हुत्वा, बाराणसिपुरुत्तमे।&lt;br&gt;&#xA;निमन्तेत्वान सम्बुद्धं, ससङ्घं लोकनायकं॥&lt;br&gt;&#xA;‘‘महादानं ददित्वान, उप्पलेहि विनायकम्।&lt;br&gt;&#xA;पूजयित्वा चेतसाव, वण्णसोभं अपत्थयिं॥&lt;br&gt;&#xA;‘‘इमम्हि भद्दके कप्पे, ब्रह्मबन्धु महायसो।&lt;br&gt;&#xA;कस्सपो नाम गोत्तेन, उप्पज्जि वदतं वरो॥&lt;br&gt;&#xA;‘‘उपट्ठाको महेसिस्स, तदा आसि नरिस्सरो।&lt;br&gt;&#xA;कासिराजा किकी नाम, बाराणसिपुरुत्तमे॥&lt;br&gt;&#xA;‘‘तस्सासिं दुतिया धीता, समणगुत्तसव्हया।&lt;br&gt;&#xA;धम्मं सुत्वा जिनग्गस्स, पब्बज्जं समरोचयिं॥&lt;br&gt;&#xA;‘‘अनुजानि न नो तातो, अगारेव तदा मयम्।&lt;br&gt;&#xA;वीसवस्ससहस्सानि, विचरिम्ह अतन्दिता॥&lt;br&gt;&#xA;‘‘कोमारिब्रह्मचरियं, राजकञ्ञा सुखेधिता।&lt;br&gt;&#xA;बुद्धोपट्ठाननिरता, मुदिता सत्तधीतरो॥&lt;br&gt;&#xA;‘‘समणी समणगुत्ता च, भिक्खुनी भिक्खुदायिका।&lt;br&gt;&#xA;धम्मा चेव सुधम्मा च, सत्तमी सङ्घदायिका॥&lt;br&gt;&#xA;‘‘अहं खेमा च सप्पञ्ञा, पटाचारा च कुण्डला।&lt;br&gt;&#xA;किसागोतमी धम्मदिन्ना, विसाखा होति सत्तमी॥&lt;br&gt;&#xA;‘‘तेहि कम्मेहि सुकतेहि, चेतनापणिधीहि च।&lt;br&gt;&#xA;जहित्वा मानुसं देहं, तावतिंसमगच्छहं॥&lt;br&gt;&#xA;‘‘ततो चुता मनुस्सेसु, उपपन्ना महाकुले।&lt;br&gt;&#xA;पीतं मट्ठं वरं दुस्सं, अदं अरहतो अहं॥&lt;br&gt;&#xA;‘‘ततो चुतारिट्ठपुरे, जाता विप्पकुले अहम्।&lt;br&gt;&#xA;धीता तिरिटिवच्छस्स, उम्मादन्ती मनोहरा॥&lt;br&gt;&#xA;‘‘ततो चुता जनपदे, कुले अञ्ञतरे अहम्।&lt;br&gt;&#xA;पसूता नातिफीतम्हि, सालिं गोपेमहं तदा॥&lt;br&gt;&#xA;‘‘दिस्वा पच्चेकसम्बुद्धं, पञ्चलाजसतानिहम्।&lt;br&gt;&#xA;दत्वा पदुमच्छन्नानि, पञ्च पुत्तसतानिहं॥&lt;br&gt;&#xA;‘‘पत्थयिं तेपि पत्थेसुं, मधुं दत्वा सयम्भुनो।&lt;br&gt;&#xA;ततो चुता अरञ्ञेहं, अजायिं पदुमोदरे॥&lt;br&gt;&#xA;‘‘कासिरञ्ञो महेसीहं, हुत्वा सक्कतपूजिता।&lt;br&gt;&#xA;अजनिं राजपुत्तानं, अनूनं सतपञ्चकं॥&lt;br&gt;&#xA;‘‘यदा ते योब्बनप्पत्ता, कीळन्ता जलकीळितम्।&lt;br&gt;&#xA;दिस्वा ओपत्तपदुमं, आसुं पच्चेकनायका॥&lt;br&gt;&#xA;‘‘साहं तेहि विनाभूता, सुतवीरेहि सोकिनी।&lt;br&gt;&#xA;चुता इसिगिलिपस्से, गामकम्हि अजायिहं॥&lt;br&gt;&#xA;‘‘यदा बुद्धो सुतमती, सुतानं भत्तुनोपि च।&lt;br&gt;&#xA;यागुं आदाय गच्छन्ती, अट्ठ पच्चेकनायके॥&lt;br&gt;&#xA;‘‘भिक्खाय गामं गच्छन्ते, दिस्वा पुत्ते अनुस्सरिम्।&lt;br&gt;&#xA;खीरधारा विनिग्गच्छि, तदा मे पुत्तपेमसा॥&lt;br&gt;&#xA;‘‘ततो तेसं अदं यागुं, पसन्ना सेहि पाणिभि।&lt;br&gt;&#xA;ततो चुताहं तिदसं, नन्दनं उपपज्जहं॥&lt;br&gt;&#xA;‘‘अनुभोत्वा सुखं दुक्खं, संसरित्वा भवाभवे।&lt;br&gt;&#xA;तवत्थाय महावीर, परिच्चत्तञ्च जीवितं॥&lt;br&gt;&#xA;‘‘धीता तुय्हं महावीर, पञ्ञवन्त जुतिन्धर।&lt;br&gt;&#xA;बहुञ्च दुक्करं कम्मं, कतं मे अतिदुक्करं॥&lt;br&gt;&#xA;‘‘राहुलो च अहञ्चेव, नेकजातिसते बहू।&lt;br&gt;&#xA;एकस्मिं सम्भवे जाता, समानच्छन्दमानसा॥&lt;br&gt;&#xA;‘‘निब्बत्ति एकतो होति, जातियापि च एकतो।&lt;br&gt;&#xA;पच्छिमे भवे सम्पत्ते, उभोपि नानासम्भवा॥&lt;br&gt;&#xA;‘‘पुरिमानं जिनग्गानं, सङ्गमं ते निदस्सितम्।&lt;br&gt;&#xA;अधिकारं बहुं मय्हं, तुय्हत्थाय महामुनि॥&lt;br&gt;&#xA;‘‘यं मया पूरितं कम्मं, कुसलं सर मे मुनि।&lt;br&gt;&#xA;तवत्थाय महावीर, पुञ्ञं उपचितं मया॥&lt;br&gt;&#xA;‘‘अभब्बट्ठाने वज्जेत्वा, वारयन्ति अनाचारम्।&lt;br&gt;&#xA;तवत्थाय महावीर, चत्तं मे जीवितं बहुं॥&lt;br&gt;&#xA;‘‘एवं बहुविधं दुक्खं, सम्पत्ति च बहुब्बिधा।&lt;br&gt;&#xA;पच्छिमे भवे सम्पत्ते, जाता सावत्थियं पुरे॥&lt;br&gt;&#xA;‘‘महाधनसेट्ठिकुले, सुखिते सज्जिते तथा।&lt;br&gt;&#xA;नानारतनपज्जोते, सब्बकामसमिद्धिने॥&lt;br&gt;&#xA;‘‘सक्कता पूजिता चेव, मानितापचिता तथा।&lt;br&gt;&#xA;रूपसीरिमनुप्पत्ता, कुलेसु अभिसक्कता॥&lt;br&gt;&#xA;‘‘अतीव पत्थिता चासिं, रूपसोभसिरीहि च।&lt;br&gt;&#xA;पत्थिता सेट्ठिपुत्तेहि, अनेकेहि सतेहिपि॥&lt;br&gt;&#xA;‘‘अगारं पजहित्वान, पब्बजिं अनगारियम्।&lt;br&gt;&#xA;अड्ढमासे असम्पत्ते, चतुसच्चमपापुणिं॥&lt;br&gt;&#xA;‘‘इद्धिया अभिनिम्मित्वा, चतुरस्सं रथं अहम्।&lt;br&gt;&#xA;बुद्धस्स पादे वन्दिस्सं, लोकनाथस्स तादिनो॥&lt;br&gt;&#xA;‘‘इद्धीसु च वसी होमि, दिब्बाय सोतधातुया।&lt;br&gt;&#xA;चेतोपरियञाणस्स, वसी होमि महामुने॥&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;सब्बासवपरिक्खीणा, नत्थि दानि पुनब्भवो॥&lt;br&gt;&#xA;‘‘अत्थधम्मनिरुत्तीसु, पटिभाने तथेव च।&lt;br&gt;&#xA;ञाणं मे विमलं सुद्धं, पभावेन महेसिनो॥&lt;br&gt;&#xA;‘‘चीवरं पिण्डपातञ्च, पच्चयं सयनासनम्।&lt;br&gt;&#xA;खणेन उपनामेन्ति, सहस्सानि समन्ततो॥&lt;br&gt;&#xA;‘‘जिनो तम्हि गुणे तुट्ठो, एतदग्गे ठपेसि मम्।&lt;br&gt;&#xA;अग्गा इद्धिमतीनन्ति , परिसासु विनायको॥&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, भवनेत्तिसमूहता॥&lt;br&gt;&#xA;‘‘यस्सत्थाय पब्बजिता, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अयं पन थेरी यदा भगवा सावत्थिनगरद्वारे यमकपाटिहारियं कातुं कण्डम्बरुक्खमूलं उपगञ्छि, तदा सत्थारं उपसङ्कमित्वा वन्दित्वा एवमाह – ‘‘अहं, भन्ते, पाटिहारियं करिस्सामि, यदि भगवा अनुजानाती’’ति सीहनादं नदि। सत्था इदं कारणं अट्ठुप्पत्तिं कत्वा जेतवनमहाविहारे अरियगणमज्झे निसिन्नो पटिपाटिया भिक्खुनियो ठानन्तरे ठपेन्तो इमं थेरिं इद्धिमन्तीनं अग्गट्ठाने ठपेसि। सा झानसुखेन फलसुखेन निब्बानसुखेन च वीतिनामेन्ती एकदिवसं कामानं आदीनवं ओकारं संकिलेसञ्च पच्चवेक्खमाना गङ्गातीरियत्थेरस्स मातुया धीताय सद्धिं सपत्तिवासं उद्दिस्स संवेगजाताय वुत्तगाथा पच्चनुभासन्ती –&lt;br&gt;&#xA;२२४.&lt;br&gt;&#xA;‘‘उभो माता च धीता च, मयं आसुं सपत्तियो।&lt;br&gt;&#xA;तस्सा मे अहु संवेगो, अब्भुतो लोमहंसनो॥&lt;br&gt;&#xA;२२५.&lt;br&gt;&#xA;‘‘धिरत्थु कामा असुची, दुग्गन्धा बहुकण्टका।&lt;br&gt;&#xA;यत्थ माता च धीता च, सभरिया मयं अहुं॥&lt;br&gt;&#xA;२२६.&lt;br&gt;&#xA;‘‘कामेस्वादीनवं दिस्वा, नेक्खम्मं दट्ठु खेमतो।&lt;br&gt;&#xA;सा पब्बजिं राजगहे, अगारस्मानगारिय’’न्ति॥ –&lt;br&gt;&#xA;इमा तिस्सो गाथा अभासि।&lt;br&gt;&#xA;तत्थ उभो माता च धीता च, मयं आसुं सपत्तियोति माता च धीता चाति उभो मयं अञ्ञमञ्ञं सपत्तियो अहुम्ह।&lt;br&gt;&#xA;सावत्थियं किर अञ्ञतरस्स वाणिजस्स भरियाय पच्चूसवेलायं कुच्छियं गब्भो सण्ठासि, सा तं न अञ्ञासि। वाणिजो विभाताय रत्तिया सकटेसु भण्डं आरोपेत्वा राजगहं उद्दिस्स गतो। तस्सा गच्छन्ते काले गब्भो वड्ढेत्वा परिपाकं अगमासि। अथ नं सस्सु एवमाह – ‘‘मम पुत्तो चिरप्पवुत्थो त्वञ्च गब्भिनी, पापकं तया कत’’न्ति। सा ‘‘तव पुत्ततो अञ्ञं पुरिसं न जानामी’’ति आह। तं सुत्वापि सस्सु असद्दहन्ती तं घरतो निक्कड्ढि। सा सामिकं गवेसन्ती अनुक्कमेन राजगहं सम्पत्ता। तावदेव चस्सा कम्मजवातेसु चलन्तेसु मग्गसमीपे अञ्ञतरं सालं पविट्ठाय गब्भवुट्ठानं अहोसि। सा सुवण्णबिम्बसदिसं पुत्तं विजायित्वा अनाथसालायं सयापेत्वा उदककिच्चत्थं बहि निक्खन्ता। अथञ्ञतरो अपुत्तको सत्थवाहो तेन मग्गेन गच्छन्तो ‘‘अस्सामिकाय दारको, मम पुत्तो भविस्सती’’ति तं धातिया हत्थे अदासि। अथस्स माता उदककिच्चं कत्वा उदकं गहेत्वा पटिनिवत्तित्वा पुत्तं अपस्सन्ती सोकाभिभूता परिदेवित्वा राजगहं अप्पविसित्वाव मग्गं पटिपज्जि। तं अञ्ञतरो चोरजेट्ठको अन्तरामग्गे दिस्वा पटिबद्धचित्तो अत्तनो पजापतिं अकासि। सा तस्स गेहे वसन्ती एकं धीतरं विजायि। अथ सा एकदिवसं धीतरं गहेत्वा ठिता सामिकेन भण्डित्वा धीतरं मञ्चके खिपि। दारिकाय सीसं थोकं भिन्दि। ततो सापि सामिकं भायित्वा राजगहमेव पच्चागन्त्वा सेरिविचारेन विचरति। तस्सा पुत्तो पठमयोब्बने ठितो ‘‘माता’’ति अजानन्तो अत्तनो पजापतिं अकासि। अपरभागे तं चोरजेट्ठकधीतरं भगिनिभावं अजानन्तो विवाहं कत्वा अत्तनो गेहं आनेसि। एवं सो अत्तनो मातरं भगिनिञ्च पजापती कत्वा वासेसि। तेन ता उभोपि सपत्तिवासं वसिंसु। अथेकदिवसं माता धीतु केसवट्टिं मोचेत्वा ऊकं ओलोकेन्ती सीसे वणं दिस्वा ‘‘अप्पेवनामायं मम धीता भवेय्या’’ति पुच्छित्वा संवेगजाता हुत्वा राजगहे भिक्खुनुपस्सयं गन्त्वा पब्बजित्वा कतपुब्बकिच्चा विवेकवासं वसन्ती अत्तनो च पुब्बपटिपत्तिं पच्चवेक्खित्वा ‘‘उभो माता’’तिआदिका गाथा अभासि। ता पन ताय वुत्तगाथाव कामेसु आदीनवदस्सनवसेन पच्चनुभासन्ती अयं थेरी ‘‘उभो माता च धीता चा’’तिआदिमाह। तेन वुत्तं – ‘‘सा झानसुखेन फलसुखेन निब्बानसुखेन च वीतिनामेन्ती इमा तिस्सो गाथा अभासी’’ति।&lt;br&gt;&#xA;तत्थ असुचीति किलेसासुचिपग्घरणेन असुची। दुग्गन्धाति विसगन्धवायनेन पूतिगन्धा। बहुकण्टकाति विसूयिकप्पवत्तिया सुचरितविनिविज्झनट्ठेन बहुविधकिलेसकण्टका। तथा हि ते सत्तिसूलूपमा कामाति वुत्ता। यत्थाति येसु कामेसु परिभुञ्जितब्बेसु। सभरियाति समानभरिया, सपत्तियोति अत्थो।&lt;br&gt;&#xA;२२७.&lt;br&gt;&#xA;‘‘पुब्बेनिवासं जानामि, दिब्बचक्खुं विसोधितम्।&lt;br&gt;&#xA;चेतोपरिच्चञाणञ्च, सोतधातु विसोधिता॥&lt;br&gt;&#xA;२२८.&lt;br&gt;&#xA;‘‘इद्धीपि मे सच्छिकता, पत्तो मे आसवक्खयो।&lt;br&gt;&#xA;छळभिञ्ञा सच्छिकता, कतं बुद्धस्स सासनं’’॥&lt;br&gt;&#xA;‘‘पुब्बेनिवास’’न्तिआदिका द्वे गाथा अत्तनो अधिगतविसेसं पच्चवेक्खित्वा पीतिसोमनस्सजाताय थेरिया वुत्ता। तत्थ चेतोपरिच्चञाणन्ति चेतोपरियञाणं, सच्छिकतं, पत्तन्ति वा सम्बन्धो।&lt;br&gt;&#xA;२२९.&lt;br&gt;&#xA;‘‘इद्धिया अभिनिम्मित्वा, चतुरस्सं रथं अहम्।&lt;br&gt;&#xA;बुद्धस्स पादे वन्दित्वा, लोकनाथस्स तादिनो’’ति॥ –&lt;br&gt;&#xA;अयं गाथा यदा भगवा यमकपाटिहारियं कातुं कण्डम्बरुक्खमूलं उपसङ्कमि, तदा अयं थेरी एवरूपं रथं निम्मिनित्वा तेन सद्धिं सत्थु सन्तिकं गन्त्वा भगवा ‘‘अहं पाटिहारियं करिस्सामि तित्थियमदनिम्मथनाय, अनुजानाथा’’ति वत्वा सत्थु सन्तिके अट्ठासि, तं सद्धाय वुत्ता। तत्थ इद्धिया अभिनिम्मित्वा, चतुरस्सं रथं अहन्ति चतूहि अस्सेहि योजितं रथं इद्धिया अभिनिम्मिनित्वा बुद्धस्स भगवतो पादे वन्दित्वा एकमन्तं अट्ठासिन्ति अधिप्पायो।&lt;br&gt;&#xA;२३०.&lt;br&gt;&#xA;‘‘सुपुप्फितग्गं उपगम्म पादपं, एका तुवं तिट्ठसि सालमूले।&lt;br&gt;&#xA;न चापि ते दुतियो अत्थि कोचि, बाले न त्वं भायसि धुत्तकानं’’॥&lt;br&gt;&#xA;तत्थ सुपुप्फितग्गन्ति सुट्ठु पुप्फितअग्गं, अग्गतो पट्ठाय सब्बफालिपुल्लन्ती अत्थो। पादपन्ति रुक्खं, इध पन सालरुक्खो अधिप्पेतो। एका तुवन्ति एकिका त्वं इध तिट्ठसि। न चापि ते दुतियो अत्थि कोचीति तव सहायभूतो आरक्खको कोचिपि नत्थि, रूपसम्पत्तिया वा तुय्हं दुतियो कोचिपि नत्थि, असदिसरूपा एकिकाव इमस्मिं जनविवित्ते ठाने तिट्ठसि। बाले न त्वं भायसि धुत्तकानन्ति तरुणिके त्वं धुत्तपुरिसानं कथं न भायसि, सकिञ्चनकारिनो धुत्ताति अधिप्पायो। इमं किर गाथं मारो एकदिवसं थेरिं सुपुप्फिते सालवने दिवाविहारं निसिन्नं दिस्वा उपसङ्कमित्वा विवेकतो विच्छिन्दितुकामो वीमंसन्तो आह। अथ नं थेरी सन्तज्जेन्ती अत्तनो आनुभाववसेन –&lt;br&gt;&#xA;२३१.&lt;br&gt;&#xA;‘‘सतं सहस्सानिपि धुत्तकानं, समागता एदिसका भवेय्युम्।&lt;br&gt;&#xA;लोमं न इञ्जे नपि सम्पवेधे, किं मे तुवं मार करिस्ससेको॥&lt;br&gt;&#xA;२३२.&lt;br&gt;&#xA;‘‘एसा अन्तरधायामि, कुच्छिं वा पविसामि ते।&lt;br&gt;&#xA;भमुकन्तरे तिट्ठामि, तिट्ठन्तिं मं न दक्खसि॥&lt;br&gt;&#xA;२३३.&lt;br&gt;&#xA;‘‘चित्तम्हि वसीभूताहं, इद्धिपादा सुभाविता।&lt;br&gt;&#xA;छळभिञ्ञा सच्छिकता, कतं बुद्धस्स सासनं॥&lt;br&gt;&#xA;२३४.&lt;br&gt;&#xA;‘‘सत्तिसूलूपमा कामा, खन्धासं अधिकुट्टना।&lt;br&gt;&#xA;यं त्वं कामरतिं ब्रूसि, अरती दानि सा मम॥&lt;br&gt;&#xA;२३५.&lt;br&gt;&#xA;‘‘सब्बत्थ विहता नन्दी, तमोखन्धो पदालितो।&lt;br&gt;&#xA;एवं जानाहि पापिम, निहतो त्वमसि अन्तका’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ सतं सहस्सानिपि धुत्तकानं , समागता एदिसका भवेय्युन्ति यादिसको त्वं एदिसका एवरूपा अनेकसतसहस्समत्तापि धुत्तका समागता यदि भवेय्युम्। लोमं न इञ्जे नपि सम्पवेधेति लोममत्तम्पि न इञ्जेय्य न सम्पवेधेय्य। किं मे तुवं मार करिस्ससेकोति मार, त्वं एककोव मय्हं किं करिस्ससि?&lt;br&gt;&#xA;इदानि मारस्स अत्तनो किञ्चिपि कातुं असमत्थतंयेव विभावेन्ती ‘‘एसा अन्तरधायामी’’ति गाथमाह। तस्सत्थो – मार, एसाहं तव पुरतो ठिताव अन्तरधायामि अदस्सनं गच्छामि, अजानन्तस्सेव ते कुच्छिं वा पविसामि, भमुकन्तरे वा तिट्ठामि, एवं तिट्ठन्तिञ्च मं त्वं न पस्ससि।&lt;br&gt;&#xA;कस्माति चे? चित्तम्हि वसीभूताहं, इद्धिपादा सुभाविता, अहं चम्हि मार, मय्हं चित्तं वसीभावप्पत्तं, चत्तारोपि इद्धिपादा मया सुट्ठु भाविता बहुलीकता, तस्मा अहं यथावुत्ताय इद्धिविसयताय पहोमीति। सेसं सब्बं हेट्ठा वुत्तनयत्ता उत्तानमेव।&lt;br&gt;&#xA;उप्पलवण्णाथेरीगाथावण्णना निट्ठिता।&lt;br&gt;&#xA;द्वादसनिपातवण्णना निट्ठिता।&lt;/p&gt;</description>
    </item>
    <item>
      <title>१२. सोळसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/12_soLasanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/12_soLasanipAto/</guid>
      <description>&lt;p&gt;१२. सोळसनिपातो&lt;/p&gt;&#xA;&lt;h2 id=&#34;१-पणणथरगथवणणन&#34;&gt;१. पुण्णाथेरीगाथावण्णना&lt;/h2&gt;&#xA;&lt;p&gt;सोळसनिपाते उदहारी अहं सीतेतिआदिका पुण्णाय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती विपस्सिस्स भगवतो काले कुलगेहे निब्बत्तित्वा विञ्ञुतं पत्वा हेतुसम्पन्नताय सञ्जातसंवेगा भिक्खुनीनं सन्तिकं गन्त्वा धम्मं सुत्वा लद्धप्पसादा पब्बजित्वा परिसुद्धसीला तीणि पिटकानि उग्गहेत्वा बहुस्सुता धम्मधरा धम्मकथिका च अहोसि। यथा च विपस्सिस्स भगवतो सासने, एवं सिखिस्स वेस्सभुस्स ककुसन्धस्स कोणागमनस्स कस्सपस्स च भगवतो सासने पब्बजित्वा सीलसम्पन्ना बहुस्सुता धम्मधरा धम्मकथिका च अहोसि। मानधातुकत्ता पन किलेसे समुच्छिन्दितुं नासक्खि। मानोपनिस्सयवसेन कम्मस्स कतत्ता इमस्मिं बुद्धुप्पादे अनाथपिण्डिकस्स सेट्ठिनो घरदासिया कुच्छिम्हि निब्बत्ति, पुण्णातिस्सा नामं अहोसि। सा सीहनादसुत्तन्तदेसनाय (म॰ नि॰ १.१४६ आदयो) सोतापन्ना हुत्वा पच्छा उदकसुद्धिकं ब्राह्मणं दमेत्वा सेट्ठिना सम्भाविता हुत्वा तेन भुजिस्सभावं पापिता तं पब्बज्जं अनुजानापेत्वा पब्बजित्वा विपस्सनाय कम्मं करोन्ती न चिरस्सेव सह पटिसम्भिदाहि अरहत्तं पापुणि। तेन वुत्तं अपदाने (अप॰ थेरी २.४.१८४-२०३) –&lt;br&gt;&#xA;‘‘विपस्सिनो भगवतो, सिखिनो वेस्सभुस्स च।&lt;br&gt;&#xA;ककुसन्धस्स मुनिनो, कोणागमनतादिनो॥&lt;br&gt;&#xA;‘‘कस्सपस्स च बुद्धस्स, पब्बजित्वान सासने।&lt;br&gt;&#xA;भिक्खुनी सीलसम्पन्ना, निपका संवुतिन्द्रिया॥&lt;br&gt;&#xA;‘‘बहुस्सुता धम्मधरा, धम्मत्थपटिपुच्छिका।&lt;br&gt;&#xA;उग्गहेता च धम्मानं, सोता पयिरुपासिता॥&lt;br&gt;&#xA;‘‘देसेन्ती जनमज्झेहं, अहोसिं जिनसासने।&lt;br&gt;&#xA;बाहुसच्चेन तेनाहं, पेसला अभिमञ्ञिसं॥&lt;br&gt;&#xA;‘‘पच्छिमे च भवे दानि, सावत्थियं पुरुत्तमे।&lt;br&gt;&#xA;अनाथपिण्डिनो गेहे, जाताहं कुम्भदासिया॥&lt;br&gt;&#xA;‘‘गता उदकहारियं, सोत्थियं दिजमद्दसम्।&lt;br&gt;&#xA;सीतट्टं तोयमज्झम्हि, तं दिस्वा इदमब्रविं॥&lt;br&gt;&#xA;‘‘उदहारी अहं सीते, सदा उदकमोतरिम्।&lt;br&gt;&#xA;अय्यानं दण्डभयभीता, वाचादोसभयट्टिता॥&lt;br&gt;&#xA;‘‘कस्स ब्राह्मण त्वं भीतो, सदा उदकमोतरि।&lt;br&gt;&#xA;वेधमानेहि गत्तेहि, सीतं वेदयसे भुसं॥&lt;br&gt;&#xA;‘‘जानन्ती वत मं भोति, पुण्णिके परिपुच्छसि।&lt;br&gt;&#xA;करोन्तं कुसलं कम्मं, रुन्धन्तं कतपापकं॥&lt;br&gt;&#xA;‘‘यो च वुड्ढो दहरो वा, पापकम्मं पकुब्बति।&lt;br&gt;&#xA;दकाभिसेचना सोपि, पापकम्मा पमुच्चति॥&lt;br&gt;&#xA;‘‘उत्तरन्तस्स अक्खासिं, धम्मत्थसंहितं पदम्।&lt;br&gt;&#xA;तञ्च सुत्वा स संविग्गो, पब्बजित्वारहा अहु॥&lt;br&gt;&#xA;‘‘पूरेन्ती ऊनकसतं, जाता दासिकुले यतो।&lt;br&gt;&#xA;ततो पुण्णाति नामं मे, भुजिस्सं मं अकंसु ते॥&lt;br&gt;&#xA;‘‘सेट्ठिं ततोनुजानेत्वा, पब्बजिं अनगारियम्।&lt;br&gt;&#xA;न चिरेनेव कालेन, अरहत्तमपापुणिं॥&lt;br&gt;&#xA;‘‘इद्धीसु च वसी होमि, दिब्बाय सोतधातुया।&lt;br&gt;&#xA;चेतोपरियञाणस्स, वसी होमि महामुने॥&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;सब्बासवपरिक्खीणा, नत्थि दानि पुनब्भवो॥&lt;br&gt;&#xA;‘‘अत्थधम्मनिरुत्तीसु, पटिभाने तथेव च।&lt;br&gt;&#xA;ञाणं मे विमलं सुद्धं, बुद्धसेट्ठस्स वाहसा॥&lt;br&gt;&#xA;‘‘भावनाय महापञ्ञा, सुतेनेव सुताविनी।&lt;br&gt;&#xA;मानेन नीचकुलजा, न हि कम्मं विनस्सति॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा उदानवसेन –&lt;br&gt;&#xA;२३६.&lt;br&gt;&#xA;‘‘उदहारी अहं सीते, सदा उदकमोतरिम्।&lt;br&gt;&#xA;अय्यानं दण्डभयभीता, वाचादोसभयट्टिता॥&lt;br&gt;&#xA;२३७.&lt;br&gt;&#xA;‘‘कस्स ब्राह्मण त्वं भीतो, सदा उदकमोतरि।&lt;br&gt;&#xA;वेधमानेहि गत्तेहि, सीतं वेदयसे भुसं॥&lt;br&gt;&#xA;२३८.&lt;br&gt;&#xA;‘‘जानन्ती वत मं भोति, पुण्णिके परिपुच्छसि।&lt;br&gt;&#xA;करोन्तं कुसलं कम्मं, रुन्धन्तं कतपापकं॥&lt;br&gt;&#xA;२३९.&lt;br&gt;&#xA;‘‘यो च वुड्ढो दहरो वा, पापकम्मं पकुब्बति।&lt;br&gt;&#xA;दकाभिसेचना सोपि, पापकम्मा पमुच्चति॥&lt;br&gt;&#xA;२४०.&lt;br&gt;&#xA;‘‘को नु ते इदमक्खासि, अजानन्तस्स अजानको।&lt;br&gt;&#xA;‘दकाभिसेचना नाम, पापकम्मा पमुच्चति’॥&lt;br&gt;&#xA;२४१.&lt;br&gt;&#xA;‘‘सग्गं नून गमिस्सन्ति, सब्बे मण्डूककच्छपा।&lt;br&gt;&#xA;नागा च सुसुमारा च, ये चञ्ञे उदके चरा॥&lt;br&gt;&#xA;२४२.&lt;br&gt;&#xA;‘‘ओरब्भिका सूकरिका, मच्छिका मिगबन्धका।&lt;br&gt;&#xA;चोरा च वज्झघाता च, ये चञ्ञे पापकम्मिनो।&lt;br&gt;&#xA;दकाभिसेचना तेपि, पापकम्मा पमुच्चरे॥&lt;br&gt;&#xA;२४३.&lt;br&gt;&#xA;‘‘सचे इमा नदियो ते, पापं पुब्बे कतं वहुम्।&lt;br&gt;&#xA;पुञ्ञम्पि मा वहेय्युं ते, तेन त्वं परिबाहिरो॥&lt;br&gt;&#xA;२४४.&lt;br&gt;&#xA;‘‘यस्स ब्राह्मण त्वं भीतो, सदा उदकमोतरि।&lt;br&gt;&#xA;तमेव ब्रह्मे माकासि, मा ते सीतं छविं हने॥&lt;br&gt;&#xA;२४५.&lt;br&gt;&#xA;‘‘कुम्मग्गपटिपन्नं मं, अरियमग्गं समानयि।&lt;br&gt;&#xA;दकाभिसेचना भोति, इमं साटं ददामि ते॥&lt;br&gt;&#xA;२४६.&lt;br&gt;&#xA;‘‘तुय्हेव साटको होतु, नाहमिच्छामि साटकम्।&lt;br&gt;&#xA;सचे भायसि दुक्खस्स, सचे ते दुक्खमप्पियं॥&lt;br&gt;&#xA;२४७.&lt;br&gt;&#xA;‘‘माकासि पापकं कम्मं, आवि वा यदि वा रहो।&lt;br&gt;&#xA;सचे च पापकं कम्मं, करिस्ससि करोसि वा॥&lt;br&gt;&#xA;२४८.&lt;br&gt;&#xA;‘‘न ते दुक्खा पमुत्यत्थि, उपेच्चापि पलायतो।&lt;br&gt;&#xA;सचे भायसि दुक्खस्स, सचे ते दुक्खमप्पियं॥&lt;br&gt;&#xA;२४९.&lt;br&gt;&#xA;‘‘उपेहि सरणं बुद्धं, धम्मं सङ्घञ्च तादिनम्।&lt;br&gt;&#xA;समादियाहि सीलानि, तं ते अत्थाय हेहिति॥&lt;br&gt;&#xA;२५०.&lt;br&gt;&#xA;‘‘उपेमि सरणं बुद्धं, धम्मं सङ्घञ्च तादिनम्।&lt;br&gt;&#xA;समादियामि सीलानि, तं मे अत्थाय हेहिति॥&lt;br&gt;&#xA;२५१.&lt;br&gt;&#xA;‘‘ब्रह्मबन्धु पुरे आसिं, अज्जम्हि सच्चब्राह्मणो।&lt;br&gt;&#xA;तेविज्जो वेदसम्पन्नो, सोत्तियो चम्हि न्हातको’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ उदहारीति घटेन उदकं वाहिका। सीते तदा उदकमोतरिन्ति सीतकालेपि सब्बदा रत्तिन्दिवं उदकं ओतरिम्। यदा यदा अय्यकानं उदकेन अत्थो, तदा तदा उदकं पाविसिं, उदकमोतरित्वा उदकं उपनेसिन्ति अधिप्पायो। अय्यानं दण्डभयभीताति अय्यकानं दण्डभयेन भीता। वाचादोसभयट्टिताति वचीदण्डभयेन चेव दोसभयेन च अट्टिता पीळिता, सीतेपि उदकमोतरिन्ति योजना।&lt;br&gt;&#xA;अथेकदिवसं पुण्णा दासी घटेन उदकं आनेतुं उदकतित्थं गता। तत्थ अद्दस अञ्ञतरं ब्राह्मणं उदकसुद्धिकं हिमपातसमये महति सीते वत्तमाने पातोव उदकं ओतरित्वा ससीसं निमुज्जित्वा मन्ते जप्पित्वा उदकतो उट्ठहित्वा अल्लवत्थं अल्लकेसं पवेधन्तं दन्तवीणं वादयमानम्। तं दिस्वा करुणाय सञ्चोदितमानसा ततो नं दिट्ठिगता विवेचेतुकामा ‘‘कस्स, ब्राह्मण, त्वं भीतो’’ति गाथमाह। तत्थ कस्स, ब्राह्मण, त्वं कुतो च नाम भयहेतुतो भीतो हुत्वा सदा उदकमोतरि सब्बकालं सायं पातं उदकं ओतरि। ओतरित्वा च वेधमानेहि कम्पमानेहि गत्तेहि सरीरावयवेहि सीतं वेदयसे भुसं सीतदुक्खं अतिविय दुस्सहं पटिसंवेदयसि पच्चनुभवसि।&lt;br&gt;&#xA;जानन्ती वत मं भोतीति, भोति पुण्णिके, त्वं तं उपचितं पापकम्मं रुन्धन्तं निवारणसमत्थं कुसलं कम्मं इमिना उदकोरोहनेन करोन्तं मं जानन्ती वत परिपुच्छसि।&lt;br&gt;&#xA;ननु अयमत्थो लोके पाकटो एव। कथापि मयं तुय्हं वदामाति दस्सेन्तो ‘‘यो च वुड्ढो’’ति गाथमाह। तस्सत्थो – वुड्ढो वा दहरो वा मज्झिमो वा यो कोचि हिंसादिभेदं पापकम्मं पकुब्बति अतिविय करोति, सोपि भुसं पापकम्मनिरतो दकाभिसेचना सिनानेन ततो पापकम्मा पमुच्चति अच्चन्तमेव विमुच्चतीति।&lt;br&gt;&#xA;तं सुत्वा पुण्णिका तस्स पटिवचनं देन्ती ‘‘को नु ते’’तिआदिमाह। तत्थ को नु ते इदमक्खासि, अजानन्तस्स अजानकोति कम्मविपाकं अजानन्तस्स ते सब्बेन सब्बं कम्मविपाकं अजानतो अजानको अविद्दसु बालो उदकाभिसेचनहेतु पापकम्मतो पमुच्चतीति, इदं अत्थजातं को नु नाम अक्खासि, न सो सद्धेय्यवचनो, नापि चेतं युत्तन्ति अधिप्पायो।&lt;br&gt;&#xA;इदानिस्स तमेव युत्तिअभावं विभावेन्ती ‘‘सग्गं नून गमिस्सन्ती’’तिआदिमाह। तत्थ नागाति विज्झसा। सुसुमाराति कुम्भीला। ये चञ्ञे उदके चराति ये चञ्ञेपि वारिगोचरा मच्छमकरनन्दियावत्तादयो च, तेपि सग्गं नून गमिस्सन्ति देवलोकं उपपज्जिस्सन्ति मञ्ञे, उदकाभिसेचना पापकम्मतो मुत्ति होति चेति अत्थो।&lt;br&gt;&#xA;ओरब्भिकाति उरब्भघातका। सूकरिकाति सूकरघातका। मच्छिकाति केवट्टा। मिगबन्धकाति मागविका। वज्झघाताति वज्झघातकम्मे नियुत्ता।&lt;br&gt;&#xA;पुञ्ञम्पि मा वहेय्युन्ति इमा अचिरवतिआदयो नदियो यथा तया पुब्बे कतं पापं तत्थ उदकाभिसेचनेन सचे वहुं नीहरेय्युं, तथा तया कतं पुञ्ञम्पि इमा नदियो वहेय्युं पवाहेय्युम्। तेन त्वं परिबाहिरो अस्स तथा सति तेन पुञ्ञकम्मेन त्वं परिबाहिरो विरहितोव भवेय्याति न चेतं युत्तन्ति अधिप्पायो। यथा वा उदकेन उदकोरोहकस्स पुञ्ञपवाहनं न होति, एवं पापपवाहनम्पि न होति एव। कस्मा? न्हानस्स पापहेतूनं अप्पटिपक्खभावतो। यो यं विनासेति, सो तस्स पटिपक्खो। यथा आलोको अन्धकारस्स, विज्जा च अविज्जाय, न एवं न्हानं पापस्स। तस्मा निट्ठमेत्थ गन्तब्बं ‘‘न उदकाभिसेचना पापतो परिमुत्ती’’ति। तेनाह भगवा –&lt;br&gt;&#xA;‘‘न उदकेन सुची होति, बह्वेत्थ न्हायती जनो।&lt;br&gt;&#xA;यम्हि सच्चञ्च धम्मो च, सो सुची सो च ब्राह्मणो’’ति॥ (उदा॰ ९; नेत्ति॰ १०४)।&lt;br&gt;&#xA;इदानि यदि पापं पवाहेतुकामोसि, सब्बेन सब्बं पापं मा करोहीति दस्सेतुं ‘‘यस्स, ब्राह्मणा’’ति गाथमाह। तत्थ तमेव ब्रह्मे माकासीति यतो पापतो त्वं भीतो, तमेव पापं ब्रह्मे, ब्राह्मण, त्वं मा अकासि। उदकोरोहनं पन ईदिसे सीतकाले केवलं सरीरमेव बाधति । तेनाह – ‘‘मा ते सीतं छविं हने’’ति, ईदिसे सीतकाले उदकाभिसेचनेन जातसीतं तव सरीरच्छविं मा हनेय्य मा बाधेसीति अत्थो।&lt;br&gt;&#xA;कुम्मग्गपटिपन्नं मन्ति ‘‘उदकाभिसेचनेन सुद्धि होती’’ति इमं कुम्मग्गं मिच्छागाहं पटिपन्नं पग्गय्ह ठितं मम्। अरियमग्गं समानयीति ‘‘सब्बपापस्स अकरणं, कुसलस्स उपसम्पदा’’ति (दी॰ नि॰ २.९०; ध॰ प॰ १८३; नेत्ति॰ ३०, ११६, १२४; पेटको॰ २९) इमं बुद्धादीहि अरियेहि गतमग्गं समानयि, सम्मदेव उपनेसि, तस्मा भोति इमं साटकं तुट्ठिदानं आचरियभागं तुय्हं ददामि, तं पटिग्गण्हाति अत्थो।&lt;br&gt;&#xA;सा तं पटिक्खिपित्वा धम्मं कथेत्वा सरणेसु सीलेसु च पतिट्ठापेतुं ‘‘तुय्हेव साटको होतु, नाहमिच्छामि साटक’’न्ति वत्वा ‘‘सचे भायसि दुक्खस्सा’’तिआदिमाह। तस्सत्थो – यदि तुवं सकलापायिके सुगतियञ्च अफासुकतादोभग्गतादिभेदा दुक्खा भायसि। यदि ते तं अप्पियं न इट्ठम्। आवि वा परेसं पाकटभावेन अप्पटिच्छन्नं कत्वा कायेन वाचाय पाणातिपातादिवसेन वा यदि वा रहो अपाकटभावेन पटिच्छन्नं कत्वा मनोद्वारेयेव अभिज्झादिवसेन वा अणुमत्तम्पि पापकं लामकं कम्मं माकासि मा करि। अथ पन तं पापकम्मं आयतिं करिस्ससि, एतरहि करोसि वा, ‘‘निरयादीसु चतूसु अपायेसु मनुस्सेसु च तस्स फलभूतं दुक्खं इतो एत्तो वा पलायन्ते मयि नानुबन्धिस्सती’’ति अधिप्पायेन उपेच्च सञ्चिच्च पलायतोपि ते ततो पापतो मुत्ति मोक्खा नत्थि, गतिकालादिपच्चयन्तरसमवाये सति विपच्चते एवाति अत्थो। ‘‘उप्पच्चा’’ति वा पाठो, उप्पतित्वाति अत्थो। एवं पापस्स अकरणेन दुक्खाभावं दस्सेत्वा इदानि पुञ्ञस्स करणेनपि तं दस्सेतुं ‘‘सचे भायसी’’तिआदि वुत्तम्। तत्थ तादिनन्ति दिट्ठादीसु तादिभावप्पत्तम्। यथा वा पुरिमका सम्मासम्बुद्धा पस्सितब्बा, तथा पस्सितब्बतो तादि, तं बुद्धं सरणं उपेहीति योजना। धम्मसङ्घेसुपि एसेव नयो। तादीनं वरबुद्धानं धम्मं, अट्ठन्नं अरियपुग्गलानं सङ्घं समूहन्ति योजना। तन्ति सरणगमनं सीलानं समादानञ्च। हेहितीति भविस्सति।&lt;br&gt;&#xA;सो ब्राह्मणो सरणेसु सीलेसु च पतिट्ठाय अपरभागे सत्थु सन्तिके धम्मं सुत्वा पटिलद्धसद्धो पब्बजित्वा घटेन्तो वायमन्तो न चिरस्सेव तेविज्जो हुत्वा अत्तनो पटिपत्तिं पच्चवेक्खित्वा उदानेन्तो ‘‘ब्रह्मबन्धू’’ति गाथमाह।&lt;br&gt;&#xA;तस्सत्थो – अहं पुब्बे ब्राह्मणकुले उप्पत्तिमत्तेन ब्रह्मबन्धु नामासिम्। तथा इरुब्बेदादीनं अज्झेनादिमत्तेन तेविज्जो वेदसम्पन्नो सोत्तियो न्हातको च नामासिम्। इदानि सब्बसो बाहितपापताय सच्चब्राह्मणो परमत्थब्राह्मणो, विज्जत्तयाधिगमेन तेविज्जो, मग्गञाणसङ्खातेन वेदेन समन्नागतत्ता वेदसम्पन्नो, नित्थरसब्बपापताय न्हातको च अम्हीति। एत्थ च ब्राह्मणेन वुत्तगाथापि अत्तना वुत्तगाथापि पच्छा थेरिया पच्चेकं भासिताति सब्बा थेरिया गाथा एव जाताति।&lt;br&gt;&#xA;पुण्णाथेरीगाथावण्णना निट्ठिता।&lt;br&gt;&#xA;सोळसनिपातवण्णना निट्ठिता।&lt;/p&gt;</description>
    </item>
    <item>
      <title>१३. वीसतिनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/13_vIsatinipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/13_vIsatinipAto/</guid>
      <description>&lt;p&gt;१३. वीसतिनिपातो&lt;/p&gt;&#xA;&lt;h2 id=&#34;१-अमबपलथरगथवणणन&#34;&gt;१. अम्बपालीथेरीगाथावण्णना&lt;/h2&gt;&#xA;&lt;p&gt;वीसतिनिपाते काळका भमरवण्णसादिसातिआदिका अम्बपालिया थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती सिखिस्स भगवतो सासने पब्बजित्वा उपसम्पन्ना हुत्वा भिक्खुनिसिक्खापदं समादाय विहरन्ती, एकदिवसं सम्बहुलाहि भिक्खुनीहि सद्धिं चेतियं वन्दित्वा पदक्खिणं करोन्ती पुरेतरं गच्छन्तिया खीणासवत्थेरिया खिपन्तिया सहसा खेळपिण्डं चेतियङ्गणे पतितं, खीणासवत्थेरिया अपस्सित्वा गताय अयं पच्छतो गच्छन्ती तं खेळपिण्डं दिस्वा ‘‘का नाम गणिका इमस्मिं ठाने खेळपिण्डं पातेसी’’ति अक्कोसि। सा भिक्खुनिकाले सीलं रक्खन्ती गब्भवासं जिगुच्छित्वा ओपपातिकत्तभावे चित्तं ठपेसि। तेन चरिमत्तभावे वेसालियं राजुय्याने अम्बरुक्खमूले ओपपातिका हुत्वा निब्बत्ति। तं दिस्वा उय्यानपालो नगरं उपनेसि। अम्बरुक्खमूले निब्बत्तताय सा अम्बपालीत्वेव वोहरीयित्थ। अथ नं अभिरूपं दस्सनीयं पासादिकं विलासकन्ततादिगुणविसेससमुदितं दिस्वा सम्बहुला राजकुमारा अत्तनो अत्तनो परिग्गहं कातुकामा अञ्ञमञ्ञं कलहं अकंसु। तेसं कलहवूपसमत्थं तस्सा कम्मसञ्चोदिता वोहारिका ‘‘सब्बेसं होतू’’ति गणिकाट्ठाने ठपेसुम्। सा सत्थरि पटिलद्धसद्धा अत्तनो उय्याने विहारं कत्वा बुद्धप्पमुखस्स भिक्खुसङ्घस्स निय्यादेत्वा पच्छा अत्तनो पुत्तस्स विमलकोण्डञ्ञत्थेरस्स सन्तिके धम्मं सुत्वा पब्बजित्वा विपस्सनाय कम्मं करोन्ती अत्तनो सरीरस्स जराजिण्णभावं निस्साय संवेगजाता सङ्खारानं अनिच्चतं विभावेन्ती –&lt;br&gt;&#xA;२५२.&lt;br&gt;&#xA;‘‘काळका भमरवण्णसादिसा, वेल्लितग्गा मम मुद्धजा अहुम्।&lt;br&gt;&#xA;ते जराय साणवाकसादिसा, सच्चवादिवचनं अनञ्ञथा॥&lt;br&gt;&#xA;२५३.&lt;br&gt;&#xA;‘‘वासितोव सुरभी करण्डको, पुप्फपूर मम उत्तमङ्गजो।&lt;br&gt;&#xA;तं जरायथ सलोमगन्धिकं, सच्चवादिवचनं अनञ्ञथा॥&lt;br&gt;&#xA;२५४.&lt;br&gt;&#xA;‘‘काननंव सहितं सुरोपितं, कोच्छसूचिविचितग्गसोभितम्।&lt;br&gt;&#xA;तं जराय विरलं तहिं तहिं, सच्चवादिवचनं अनञ्ञथा॥&lt;br&gt;&#xA;२५५.&lt;br&gt;&#xA;‘‘कण्हखन्धकसुवण्णमण्डितं, सोभते सुवेणीहिलङ्कतम्।&lt;br&gt;&#xA;तं जराय खलितं सिरं कतं, सच्चवादिवचनं अनञ्ञथा॥&lt;br&gt;&#xA;२५६.&lt;br&gt;&#xA;‘‘चित्तकारसुकताव लेखिका, सोभरे सु भमुका पुरे मम।&lt;br&gt;&#xA;ता जराय वलिभिप्पलम्बिता, सच्चवादिवचनं अनञ्ञथा॥&lt;br&gt;&#xA;२५७.&lt;br&gt;&#xA;‘‘भस्सरा सुरुचिरा यथा मणी, नेत्तहेसुमभिनीलमायता।&lt;br&gt;&#xA;ते जरायभिहता न सोभरे, सच्चवादिवचनं अनञ्ञथा॥&lt;br&gt;&#xA;२५८.&lt;br&gt;&#xA;‘‘सण्हतुङ्गसदिसी च नासिका, सोभते सु अभियोब्बनं पति।&lt;br&gt;&#xA;सा जराय उपकूलिता विय, सच्चवादिवचनं अनञ्ञथा॥&lt;br&gt;&#xA;२५९.&lt;br&gt;&#xA;‘‘कङ्कणंव सुकतं सुनिट्ठितं, सोभरे सु मम कण्णपाळियो।&lt;br&gt;&#xA;ता जराय वलिभिप्पलम्बिता, सच्चवादिवचनं अनञ्ञथा॥&lt;br&gt;&#xA;२६०.&lt;br&gt;&#xA;‘‘पत्तलीमकुलवण्णसादिसा , सोभरे सु दन्ता पुरे मम।&lt;br&gt;&#xA;ते जराय खण्डिता चासिता, सच्चवादिवचनं अनञ्ञथा॥&lt;br&gt;&#xA;२६१.&lt;br&gt;&#xA;‘‘काननम्हि वनसण्डचारिनी, कोकिलाव मधुरं निकूजिहम्।&lt;br&gt;&#xA;तं जराय खलितं तहिं तहिं, सच्चवादिवचनं अनञ्ञथा॥&lt;br&gt;&#xA;२६२.&lt;br&gt;&#xA;‘‘सण्हकम्बुरिव सुप्पमज्जिता, सोभते सु गीवा पुरे मम।&lt;br&gt;&#xA;सा जराय भग्गा विनामिता, सच्चवादिवचनं अनञ्ञथा॥&lt;br&gt;&#xA;२६३.&lt;br&gt;&#xA;‘‘वट्टपलिघसदिसोपमा उभो, सोभरे सु बाहा पुरे मम।&lt;br&gt;&#xA;ता जराय यथा पाटलिब्बलिता, सच्चवादिवचनं अनञ्ञथा॥&lt;br&gt;&#xA;२६४.&lt;br&gt;&#xA;‘‘सण्हमुद्दिकसुवण्णमण्डिता , सोभरे सु हत्था पुरे मम।&lt;br&gt;&#xA;ते जराय यथा मूलमूलिका, सच्चवादिवचनं अनञ्ञथा॥&lt;br&gt;&#xA;२६५.&lt;br&gt;&#xA;‘‘पीनवट्टसहिभुग्गता उभो, सोभरे सु थनका पुरे मम।&lt;br&gt;&#xA;थेविकीव लम्बन्ति नोदका, सच्चवादिवचनं अनञ्ञथा॥&lt;br&gt;&#xA;२६६.&lt;br&gt;&#xA;‘‘कञ्चनस्स फलकंव सम्मट्ठं, सोभते सु कायो पुरे मम।&lt;br&gt;&#xA;सो वलीहि सुखुमाहि ओततो, सच्चवादिवचनं अनञ्ञथा॥&lt;br&gt;&#xA;२६७.&lt;br&gt;&#xA;‘‘नागभोगसदिसोपमा उभो, सोभरे सु ऊरू पुरे मम।&lt;br&gt;&#xA;ते जराय यथा वेळुनाळियो, सच्चवादिवचनं अनञ्ञथा॥&lt;br&gt;&#xA;२६८.&lt;br&gt;&#xA;‘‘सण्हनूपुरसुवण्णमण्डिता, सोभरे सु जङ्घा पुरे मम।&lt;br&gt;&#xA;ता जराय तिलदण्डकारिव, सच्चवादिवचनं अनञ्ञथा॥&lt;br&gt;&#xA;२६९.&lt;br&gt;&#xA;‘‘तूलपुण्णसदिसोपमा उभो, सोभरे सु पादा पुरे मम।&lt;br&gt;&#xA;ते जराय फुटिता वलीमता, सच्चवादिवचनं अनञ्ञथा॥&lt;br&gt;&#xA;२७०.&lt;br&gt;&#xA;‘‘एदिसो अहु अयं समुस्सयो, जज्जरो बहुदुखानमालयो।&lt;br&gt;&#xA;सोपलेपपतितो जराघरो, सच्चवादिवचनं अनञ्ञथा’’ति॥ –&lt;br&gt;&#xA;इमा गाथायो अभासि।&lt;br&gt;&#xA;तत्थ काळकाति काळकवण्णा। भमरवण्णसादिसाति काळका होन्तापि भमरसदिसवण्णा, सिनिद्धनीलाति अत्थो। वेल्लितग्गाति कुञ्चितग्गा, मूलतो पट्ठाय याव अग्गा कुञ्चिता वेल्लिताति अत्थो। मुद्धजाति केसा। जरायाति जराहेतु जराय उपहतसोभा। साणवाकसादिसाति साणसदिसा वाकसदिसा च, साणवाकसदिसा चेव मकचिवाकसदिसा चातिपि अत्थो। सच्चवादिवचनं अनञ्ञथाति सच्चवादिनो अवितथवादिनो सम्मासम्बुद्धस्स ‘‘सब्बं रूपं अनिच्चं जराभिभूत’’न्तिआदिवचनं अनञ्ञथा यथाभूतमेव, न तत्थ वितथं अत्थीति।&lt;br&gt;&#xA;वासितोव सुरभी करण्डकोति पुप्फगन्धवासचुण्णादीहि वासितो वासं गाहापितो पसाधनसमुग्गो विय सुगन्धि। पुप्फपूर मम उत्तमङ्गजोति चम्पकसुमनमल्लिकादीहि पुप्फेहि पूरितो पुब्बे मम केसकलापो निम्मलोति अत्थो। तन्ति उत्तमङ्गजम्। अथ पच्छा एतरहि सलोमगन्धिकं पाकतिकलोमगन्धमेव जातम्। अथ वा सलोमगन्धिकन्ति मेण्डकलोमेहि समानगन्धम्। ‘‘एळकलोमगन्ध’’न्तिपि वदन्ति।&lt;br&gt;&#xA;काननंव सहितं सुरोपितन्ति सुट्ठु रोपितं सहितं घनसन्निवेसं उद्धमेव उट्ठितं उजुकदीघसाखं उपवनं विय। कोच्छसूचिविचितग्गसोभितन्ति पुब्बे कोच्छेन सुवण्णसूचिया च केसजटाविजटनेन विचितग्गं हुत्वा सोभितं, घनभावेन वा कोच्छसदिसं हुत्वा पणदन्तसूचीहि विचितग्गताय सोभितम्। तन्ति उत्तमङ्गजम्। विरलं तहिं तहिन्ति तत्थ तत्थ विरलं विलूनकेसम्।&lt;br&gt;&#xA;कण्हखन्धकसुवण्णमण्डितन्ति सुवण्णवजिरादीहि विभूसितं कण्हकेसपुञ्जकम्। ये पन ‘‘सण्हकण्डकसुवण्णमण्डित’’न्ति पठन्ति, तेसं सण्हाहि सुवण्णसूचीहि जटाविजटनेन मण्डितन्ति अत्थो। सोभते सुवेणीहिलङ्कतन्ति सुन्दरेहि राजरुक्खमाला सदिसेहि केसवेणीहि अलङ्कतं हुत्वा पुब्बे विराजते। तं जराय खलितं सिरं कतन्ति तं तथा सोभितं सिरं इदानि जराय खलितं खण्डिताखण्डितं विलूनकेसं कतम्।&lt;br&gt;&#xA;चित्तकारसुकताव लेखिकाति चित्तकारेन सिप्पिना नीलाय वण्णधातुया सुट्ठु कता लेखा विय सोभते। सु भमुका पुरे ममाति सुन्दरा भमुका पुब्बे मम सोभनं गता। वलिभिप्पलम्बिताति नलाटन्ते उप्पन्नाहि वलीहि पलम्बन्ता ठिता।&lt;br&gt;&#xA;भस्सराति भासुरा। सुरुचिराति सुट्ठु रुचिरा। यथा मणीति मणिमुद्दिका विय। नेत्तहेसुन्ति सुनेत्ता अहेसुम्। अभिनीलमायताति अभिनीला हुत्वा आयता। तेति नेत्ता। जरायभिहताति जराय अभिहता।&lt;br&gt;&#xA;सण्हतुङ्गसदिसी चाति सण्हा तुङ्गा सेसमुखावयवानं अनुरूपा च। सोभतेति वट्टेत्वा ठपितहरितालवट्टि विय मम नासिका सोभते। सु अभियोब्बनं पतीति सुन्दरे अभिनवयोब्बनकाले सा नासिका इदानि जराय निवारितसोभताय परिसेदिता विय वरत्ता विय च जाता।&lt;br&gt;&#xA;कङ्कणंव सुकतं सुनिट्ठितन्ति सुपरिकम्मकतं सुवण्णकङ्कणं विय वट्टुलभावं सन्धाय वदति। सोभरेति सोभन्ते। ‘‘सोभन्ते’’ति वा पाठो। सुइति निपातमत्तम्। कण्णपाळियोति कण्णगन्धा। वलिभिप्पलम्बिताति तहिं तहिं उप्पन्नवलीहि वलिता हुत्वा वट्टनिया पणामितवत्थखन्धा विय भस्सन्ता ओलम्बन्ति।&lt;br&gt;&#xA;पत्तलीमकुलवण्णसादिसाति कदलिमकुलसदिसवण्णसण्ठाना। खण्डिताति भेदनपतनेहि खण्डिता खण्डभावं गता। असिताति वण्णभेदेन असितभावं गता।&lt;br&gt;&#xA;काननम्हि वनसण्डचारिनी, कोकिलाव मधुरं निकूजिहन्ति वनसण्डे गोचरचरणेन वनसण्डचारिनी कानने अनुसंगीतनिवासिनी कोकिला विय मधुरालापं निकूजिहम्। तन्ति निकूजितं आलापम्। खलितं तहिं तहिन्ति खण्डदन्तादिभावेन तत्थ तत्थ पक्खलितं जातम्।&lt;br&gt;&#xA;सण्हकम्बुरिव सुप्पमज्जिताति सुट्ठु पमज्जिता सण्हा सुवण्णसङ्खा विय। भग्गा विनामिताति मंसपरिक्खयेन विभूतसिराजालताय भग्गा हुत्वा विनता।&lt;br&gt;&#xA;वट्टपलिघसदिसोपमाति वट्टेन पलिघदण्डेन समसमा। ताति ता उभोपि बाहायो। यथा पाटलिब्बलिताति जज्जरभावेन पलितपाटलिसाखासदिसा।&lt;br&gt;&#xA;सण्हमुद्दिकसुवण्णमण्डिताति सुवण्णमयाहि मट्ठभासुराहि मुद्दिकाहि विभूसिता। यथा मूलमूलिकाति मूलककण्डसदिसा।&lt;br&gt;&#xA;पीनवट्टसहितुग्गताति पीना वट्टा अञ्ञमञ्ञं सहिताव हुत्वा उग्गता उद्धमुखा। सोभते सु थनका पुरे ममाति मम उभोपि थना यथावुत्तरूपा हुत्वा सुवण्णकलसियो विय सोभिंसु। पुथुत्ते हि इदं एकवचनं, अतीतत्थे च वत्तमानवचनम्। थेविकीव लम्बन्ति नोदकाति ते उभोपि मे थना नोदका गलितजला वेणुदण्डके ठपितउदकभस्मा विय लम्बन्ति।&lt;br&gt;&#xA;कञ्चनफलकंव सम्मट्ठन्ति जातिहिङ्गुलकेन मक्खित्वा चिरपरिमज्जितसोवण्णफलकं विय सोभते। सो वलीहि सुखुमाहि ओततोति सो मम कायो इदानि सुखुमाहि वलीहि तहिं तहिं विततो वलित्तचतं आपन्नो।&lt;br&gt;&#xA;नागभोगसदिसोपमाति हत्थिनागस्स हत्थेन समसमा। हत्थो हि इध भुञ्जति एतेनाति भोगोति वुत्तो। तेति ऊरुयो। यथा वेळुनाळियोति इदानि वेळुपब्बसदिसा अहेसुम्।&lt;br&gt;&#xA;सण्हनूपुरसुवण्णमण्डिताति सिनिद्धमट्ठेहि सुवण्णनूपुरेहि विभूसिता। जङ्घाति अट्ठिजङ्घायो। ताति ता जङ्घायो। तिलदण्डकारिवाति अप्पमंसलोहितत्ता किसभावेन लूनावसिट्ठविसुक्खतिलदण्डका विय अहेसुम्। र-कारो पदसन्धिकरो।&lt;br&gt;&#xA;तूलपुण्णसदिसोपमाति मुदुसिनिद्धभावेन सिम्बलितूलपुण्णपलिगुण्ठितउपाहनसदिसा। ते मम पादा इदानि फुटिता फलिता, वलीमता वलिमन्तो जाता।&lt;br&gt;&#xA;एदिसोति एवरूपो। अहु अहोसि यथावुत्तप्पकारो। अयं समुस्सयोति अयं मम कायो। जज्जरोति सिथिलाबन्धो । बहुदुखानमालयोति जरादिहेतुकानं बहूनं दुक्खानं आलयभूतो। सोपलेपपतितोति सो अयं समुस्सयो अपलेपपतितो अभिसङ्खारालेपपरिक्खयेन पतितो पाताभिमुखोति अत्थो। सोपि अलेपपतितोति वा पदविभागो, सो एवत्थो। जराघरोति जिण्णघरसदिसो। जराय वा घरभूतो अहोसि। तस्मा सच्चवादिनो धम्मानं यथाभूतं सभावं सम्मदेव ञत्वा कथनतो अवितथवादिनो सम्मासम्बुद्धस्स मम सत्थुवचनं अनञ्ञथा।&lt;br&gt;&#xA;एवं अयं थेरी अत्तनो अत्तभावे अनिच्चताय सल्लक्खणमुखेन सब्बेसुपि तेभूमकधम्मेसु अनिच्चतं उपधारेत्वा तदनुसारेन तत्थ दुक्खलक्खणं अनत्तलक्खणञ्च आरोपेत्वा विपस्सनं उस्सुक्कापेन्ती मग्गपटिपाटिया अरहत्तं पापुणि। तेन वुत्तं अपदाने (अप॰ थेरी २.४.२०४-२१९) –&lt;br&gt;&#xA;‘‘यो रंसिफुसितावेळो, फुस्सो नाम महामुनि।&lt;br&gt;&#xA;तस्साहं भगिनी आसिं, अजायिं खत्तिये कुले॥&lt;br&gt;&#xA;‘‘तस्स धम्मं सुणित्वाहं, विप्पसन्नेन चेतसा।&lt;br&gt;&#xA;महादानं ददित्वान, पत्थयिं रूपसम्पदं॥&lt;br&gt;&#xA;‘‘एकतिंसे इतो कप्पे, सिखी लोकग्गनायको।&lt;br&gt;&#xA;उप्पन्नो लोकपज्जोतो, तिलोकसरणो जिनो॥&lt;br&gt;&#xA;‘‘तदारुणपुरे रम्मे, ब्रह्मञ्ञकुलसम्भवा।&lt;br&gt;&#xA;विमुत्तचित्तं कुपिता, भिक्खुनिं अभिसापयिं॥&lt;br&gt;&#xA;‘‘वेसिकाव अनाचारा, जिनसासनदूसिका।&lt;br&gt;&#xA;एवं अक्कोसयित्वान, तेन पापेन कम्मुना॥&lt;br&gt;&#xA;‘‘दारुणं निरयं गन्त्वा, महादुक्खसमप्पिता।&lt;br&gt;&#xA;ततो चुता मनुस्सेसु, उपपन्ना तपस्सिनी॥&lt;br&gt;&#xA;‘‘दसजातिसहस्सानि, गणिकत्तमकारयिम्।&lt;br&gt;&#xA;तम्हा पापा न मुच्चिस्सं, भुत्वा दुट्ठविसं यथा॥&lt;br&gt;&#xA;‘‘ब्रह्मचरियमसेविस्सं, कस्सपे जिनसासने।&lt;br&gt;&#xA;तेन कम्मविपाकेन, अजायिं तिदसे पुरे॥&lt;br&gt;&#xA;‘‘पच्छिमे भवे सम्पत्ते, अहोसिं ओपपातिका।&lt;br&gt;&#xA;अम्बसाखन्तरे जाता, अम्बपालीति तेनहं॥&lt;br&gt;&#xA;‘‘परिवुता पाणकोटीहि, पब्बजिं जिनसासने।&lt;br&gt;&#xA;पत्ताहं अचलं ठानं, धीता बुद्धस्स ओरसा॥&lt;br&gt;&#xA;‘‘इद्धीसु च वसी होमि, सोतधातुविसुद्धिया।&lt;br&gt;&#xA;चेतोपरियञाणस्स, वसी होमि महामुनि॥&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;सब्बासवपरिक्खीणा, नत्थि दानि पुनब्भवो॥&lt;br&gt;&#xA;‘‘अत्थधम्मनिरुत्तीसु, पटिभाने तथेव च।&lt;br&gt;&#xA;ञाणं मे विमलं सुद्धं, बुद्धसेट्ठस्स वाहसा॥&lt;br&gt;&#xA;‘‘किलेसा झापिता मय्हं, भवा सब्बे समूहता।&lt;br&gt;&#xA;नागीव बन्धनं छेत्वा, विहरामि अनासवा॥&lt;br&gt;&#xA;‘‘स्वागतं वत मे आसि, बुद्धसेट्ठस्स सन्तिके।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;‘‘पटिसम्भिदा चतस्सो, विमोक्खापि च अट्ठिमे।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा उदानवसेन ता एव गाथा पच्चुदाहासीति।&lt;br&gt;&#xA;अम्बपालीथेरीगाथावण्णना निट्ठिता।&lt;/p&gt;</description>
    </item>
    <item>
      <title>१४. तिंसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/14_tiMsanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/14_tiMsanipAto/</guid>
      <description>&lt;p&gt;१४. तिंसनिपातो&lt;/p&gt;&#xA;&lt;h2 id=&#34;१-सभजवकमबवनकथरगथवणणन&#34;&gt;१. सुभाजीवकम्बवनिकाथेरीगाथावण्णना&lt;/h2&gt;&#xA;&lt;p&gt;तिंसनिपाते जीवकम्बवनं रम्मन्तिआदिका सुभाय जीवकम्बवनिकाय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती, सम्भावितकुसलमूला अनुक्कमेन परिब्रूहितविमोक्खसम्भारा परिपक्कञाणा हुत्वा, इमस्मिं बुद्धुप्पादे राजगहे ब्राह्मणमहासालकुले निब्बत्ति, सुभातिस्सा नाममहोसि। तस्सा किर सरीरावयवा सोभनवण्णयुत्ता अहेसुं, तस्मा सुभाति अन्वत्थमेव नामं जातम्। सा सत्थु राजगहप्पवेसने पटिलद्धसद्धा उपासिका हुत्वा अपरभागे संसारे जातसंवेगा कामेसु आदीनवं दिस्वा नेक्खम्मञ्च खेमतो सल्लक्खन्ती महापजापतिया गोतमिया सन्तिके पब्बजित्वा विपस्सनाय कम्मं करोन्ती कतिपाहेनेव अनागामिफले पतिट्ठासि।&lt;br&gt;&#xA;अथ नं एकदिवसं अञ्ञतरो राजगहवासी धुत्तपुरिसो तरुणो पठमयोब्बने ठितो जीवकम्बवने दिवाविहाराय गच्छन्तिं दिस्वा पटिबद्धचित्तो हुत्वा मग्गं ओवरन्तो कामेहि निमन्तेसि। सा तस्स नानप्पकारेहि कामानं आदीनवं अत्तनो च नेक्खम्मज्झासयं पवेदेन्ती धम्मं कथेसि। सो धम्मकथं सुत्वापि न पटिक्कमति, निबन्धतियेव। थेरी नं अत्तनो वचने अतिट्ठन्तं अक्खिम्हि च अभिरत्तं दिस्वा, ‘‘हन्द, तया सम्भावितं अक्खि’’न्ति अत्तनो एकं अक्खिं उप्पाटेत्वा तस्स उपनेसि। ततो सो पुरिसो सन्तासो संवेगजातो तत्थ विगतरागोव हुत्वा थेरिं खमापेत्वा गतो। थेरी सत्थु सन्तिकं अगमासि। सत्थुनो सह दस्सनेनेवस्सा अक्खि पटिपाकतिकं अहोसि। ततो सा बुद्धगताय पीतिया निरन्तरं फुटा हुत्वा अट्ठासि। सत्था तस्सा चित्ताचारं ञत्वा धम्मं देसेत्वा अग्गमग्गत्थाय कम्मट्ठानं आचिक्खि। सा पीतिं विक्खम्भेत्वा तावदेव विपस्सनं वड्ढेत्वा सह पटिसम्भिदाहि अरहत्तं पापुणि। अरहत्तं पन पत्वा फलसुखेन निब्बानसुखेन विहरन्ती अत्तनो पटिपत्तिं पच्चवेक्खित्वा अत्तना तेन च धुत्तपुरिसेन वुत्तगाथा उदानवसेन –&lt;br&gt;&#xA;३६८.&lt;br&gt;&#xA;‘‘जीवकम्बवनं रम्मं, गच्छन्तिं भिक्खुनिं सुभम्।&lt;br&gt;&#xA;धुत्तको सन्निवारेसि, तमेनं अब्रवी सुभा॥&lt;br&gt;&#xA;३६९.&lt;br&gt;&#xA;‘‘किं ते अपराधितं मया, यं मं ओवरियान तिट्ठसि।&lt;br&gt;&#xA;न हि पब्बजिताय आवुसो, पुरिसो सम्फुसनाय कप्पति॥&lt;br&gt;&#xA;३७०.&lt;br&gt;&#xA;‘‘गरुके मम सत्थुसासने, या सिक्खा सुगतेन देसिता।&lt;br&gt;&#xA;परिसुद्धपदं अनङ्गणं, किं मं ओवरियान तिट्ठसि॥&lt;br&gt;&#xA;३७१.&lt;br&gt;&#xA;‘‘आविलचित्तो अनाविलं, सरजो वीतरजं अनङ्गणम्।&lt;br&gt;&#xA;सब्बत्थ विमुत्तमानसं, किं मं ओवरियान तिट्ठसि॥&lt;br&gt;&#xA;३७२.&lt;br&gt;&#xA;‘‘दहरा च अपापिका चसि, किं ते पब्बज्जा करिस्सति।&lt;br&gt;&#xA;निक्खिप कासायचीवरं, एहि रमाम सुपुप्फिते वने॥&lt;br&gt;&#xA;३७३.&lt;br&gt;&#xA;‘‘मधुरञ्च पवन्ति सब्बसो, कुसुमरजेन समुट्ठिता दुमा।&lt;br&gt;&#xA;पठमवसन्तो सुखो उतु, एहि रमाम सुपुप्फिते वने॥&lt;br&gt;&#xA;३७४.&lt;br&gt;&#xA;‘‘कुसुमितसिखरा च पादपा, अभिगज्जन्तिव मालुतेरिता।&lt;br&gt;&#xA;का तुय्हं रति भविस्सति, यदि एका वनमोगहिस्ससि॥&lt;br&gt;&#xA;३७५.&lt;br&gt;&#xA;‘‘वाळमिगसङ्घसेवितं, कुञ्जरमत्तकरेणुलोळितम्।&lt;br&gt;&#xA;असहायिका गन्तुमिच्छसि, रहितं भिंसनकं महावनं॥&lt;br&gt;&#xA;३७६.&lt;br&gt;&#xA;‘‘तपनीयकताव धीतिका, विचरसि चित्तलतेव अच्छरा।&lt;br&gt;&#xA;कासिकसुखुमेहि वग्गुभि, सोभसी सुवसनेहि नूपमे॥&lt;br&gt;&#xA;३७७.&lt;br&gt;&#xA;‘‘अहं तव वसानुगो सियं, यदि विहरेमसे काननन्तरे।&lt;br&gt;&#xA;न हि मत्थि तया पियत्तरो, पाणो किन्नरिमन्दलोचने॥&lt;br&gt;&#xA;३७८.&lt;br&gt;&#xA;‘‘यदि मे वचनं करिस्ससि, सुखिता एहि अगारमावस।&lt;br&gt;&#xA;पासादनिवातवासिनी, परिकम्मं ते करोन्तु नारियो॥&lt;br&gt;&#xA;३७९.&lt;br&gt;&#xA;‘‘कासिकसुखुमानि धारय, अभिरोपेहि च मालवण्णकम्।&lt;br&gt;&#xA;कञ्चनमणिमुत्तकं बहुं, विविधं आभरणं करोमि ते॥&lt;br&gt;&#xA;३८०.&lt;br&gt;&#xA;‘‘सुधोतरजपच्छदं सुभं, गोनकतूलिकसन्थतं नवम्।&lt;br&gt;&#xA;अभिरुह सयनं महारहं, चन्दनमण्डितसारगन्धिकं॥&lt;br&gt;&#xA;३८१.&lt;br&gt;&#xA;‘‘उप्पलं चुदका समुग्गतं, यथा तं अमनुस्ससेवितम्।&lt;br&gt;&#xA;एवं त्वं ब्रह्मचारिनी, सकेसङ्गेसु जरं गमिस्ससि॥&lt;br&gt;&#xA;३८२.&lt;br&gt;&#xA;‘‘किं ते इध सारसम्मतं, कुणपपूरम्हि सुसानवड्ढने।&lt;br&gt;&#xA;भेदनधम्मे कळेवरे, यं दिस्वा विमनो उदिक्खसि॥&lt;br&gt;&#xA;३८३.&lt;br&gt;&#xA;‘‘अक्खीनि च तूरियारिव, किन्नरियारिव पब्बतन्तरे।&lt;br&gt;&#xA;तव मे नयनानि दक्खिय, भिय्यो कामरती पवड्ढति॥&lt;br&gt;&#xA;३८४.&lt;br&gt;&#xA;‘‘उप्पलसिखरोपमानि ते, विमले हाटकसन्निभे मुखे।&lt;br&gt;&#xA;तव मे नयनानि दक्खिय, भिय्यो कामगुणो पवड्ढति॥&lt;br&gt;&#xA;३८५.&lt;br&gt;&#xA;‘‘अपि दूरगता सरम्हसे, आयतपम्हे विसुद्धदस्सने।&lt;br&gt;&#xA;न हि मत्थि तया पियत्तरो, नयना किन्नरिमन्दलोचने॥&lt;br&gt;&#xA;३८६.&lt;br&gt;&#xA;‘‘अपथेन पयातुमिच्छसि, चन्दं कीळनकं गवेससि।&lt;br&gt;&#xA;मेरुं लङ्घेतुमिच्छसि, यो त्वं बुद्धसुतं मग्गयसि॥&lt;br&gt;&#xA;३८७.&lt;br&gt;&#xA;‘‘नत्थि हि लोके सदेवके, रागो यत्थपि दानि मे सिया।&lt;br&gt;&#xA;नपि नं जानामि कीरिसो, अथ मग्गेन हतो समूलको॥&lt;br&gt;&#xA;३८८.&lt;br&gt;&#xA;‘‘इङ्गालकुयाव उज्झितो, विसपत्तोरिव अग्गितो कतो।&lt;br&gt;&#xA;नपि नं पस्सामि कीरिसो, अथ मग्गेन हतो समूलको॥&lt;br&gt;&#xA;३८९.&lt;br&gt;&#xA;‘‘यस्सा सिया अपच्चवेक्खितं, सत्था वा अनुपासितो सिया।&lt;br&gt;&#xA;त्वं तादिसिकं पलोभय, जानन्तिं सो इमं विहञ्ञसि॥&lt;br&gt;&#xA;३९०.&lt;br&gt;&#xA;‘‘मय्हञ्हि अक्कुट्ठवन्दिते, सुखदुक्खे च सती उपट्ठिता।&lt;br&gt;&#xA;सङ्खतमसुभन्ति जानिय, सब्बत्थेव मनो न लिम्पति॥&lt;br&gt;&#xA;३९१.&lt;br&gt;&#xA;‘‘साहं सुगतस्स साविका, मग्गट्ठङ्गिकयानयायिनी।&lt;br&gt;&#xA;उद्धटसल्ला अनासवा, सुञ्ञागारगता रमामहं॥&lt;br&gt;&#xA;३९२.&lt;br&gt;&#xA;‘‘दिट्ठा हि मया सुचित्तिता, सोम्भा दारुकपिल्लकानि वा।&lt;br&gt;&#xA;तन्तीहि च खीलकेहि च, विनिबद्धा विविधं पनच्चका॥&lt;br&gt;&#xA;३९३.&lt;br&gt;&#xA;‘‘तम्हुद्धटे तन्तिखीलके, विस्सट्ठे विकले परिक्रिते।&lt;br&gt;&#xA;न विन्देय्य खण्डसो कते, किम्हि तत्थ मनं निवेसये॥&lt;br&gt;&#xA;३९४.&lt;br&gt;&#xA;‘‘तथूपमा देहकानि मं, तेहि धम्मेहि विना न वत्तन्ति।&lt;br&gt;&#xA;धम्मेहि विना न वत्तति, किम्हि तत्थ मनं निवेसये॥&lt;br&gt;&#xA;३९५.&lt;br&gt;&#xA;‘‘यथा हरितालेन मक्खितं, अद्दस चित्तिकं भित्तिया कतम्।&lt;br&gt;&#xA;तम्हि ते विपरीतदस्सनं, सञ्ञा मानुसिका निरत्थिका॥&lt;br&gt;&#xA;३९६.&lt;br&gt;&#xA;‘‘मायं विय अग्गतो कतं, सुपिनन्तेव सुवण्णपादपम्।&lt;br&gt;&#xA;उपगच्छसि अन्ध रित्तकं, जनमज्झेरिव रुप्परूपकं॥&lt;br&gt;&#xA;३९७.&lt;br&gt;&#xA;‘‘वट्टनिरिव कोटरोहिता, मज्झे पुब्बुळका सअस्सुका।&lt;br&gt;&#xA;पीळकोळिका चेत्थ जायति, विविधा चक्खुविधा च पिण्डिता॥&lt;br&gt;&#xA;३९८.&lt;br&gt;&#xA;‘‘उप्पाटिय चारुदस्सना, न च पज्जित्थ असङ्गमानसा।&lt;br&gt;&#xA;हन्द ते चक्खुं हरस्सु तं, तस्स नरस्स अदासि तावदे॥&lt;br&gt;&#xA;३९९.&lt;br&gt;&#xA;‘‘तस्स च विरमासि तावदे, रागो तत्थ खमापयी च नम्।&lt;br&gt;&#xA;सोत्थि सिया ब्रह्मचारिनी, न पुनो एदिसकं भविस्सति॥&lt;br&gt;&#xA;४००.&lt;br&gt;&#xA;‘‘आसादिय एदिसं जनं, अग्गिं पज्जलितंव लिङ्गिय।&lt;br&gt;&#xA;गण्हिय आसीविसं विय, अपि नु सोत्थि सिया खमेहि नो॥&lt;br&gt;&#xA;४०१.&lt;br&gt;&#xA;‘‘मुत्ता च ततो सा भिक्खुनी, अगमी बुद्धवरस्स सन्तिकम्।&lt;br&gt;&#xA;पस्सिय वरपुञ्ञलक्खणं, चक्खु आसि यथा पुराणक’’न्ति॥ –&lt;br&gt;&#xA;इमा गाथा पच्चुदाहासि।&lt;br&gt;&#xA;तत्थ जीवकम्बवनन्ति जीवकस्स कोमारभच्चस्स अम्बवनम्। रम्मन्ति रमणीयम्। तं किर भूमिभागसम्पत्तिया छायूदकसम्पत्तिया च रुक्खानं रोपिताकारेन अतिविय मनुञ्ञं मनोरमम्। गच्छन्तिन्ति अम्बवनं उद्दिस्स गतं, दिवाविहाराय उपगच्छन्तिम्। सुभन्ति एवंनामिकम्। धुत्तकोति इत्थिधुत्तो। राजगहवासी किरेको महाविभवस्स सुवण्णकारस्स पुत्तो युवा अभिरूपो इत्थिधुत्तो पुरिसो मत्तो विचरति। सो तं पटिपथे दिस्वा पटिबद्धचित्तो मग्गं उपरुन्धित्वा अट्ठासि। तेन वुत्तं – ‘‘धुत्तको सन्निवारेसी’’ति, मम गमनं निसेधेसीति अत्थो। तमेनं अब्रवी सुभाति तमेनं निवारेत्वा ठितं धुत्तं सुभा भिक्खुनी कथेसि। एत्थ च ‘‘गच्छन्तिं भिक्खुनिं सुभं, अब्रवि सुभा’’ति च अत्तानमेव थेरी अञ्ञं विय कत्वा वदति। थेरिया वुत्तगाथानं सम्बन्धदस्सनवसेन सङ्गीतिकारेहि अयं गाथा वुत्ता।&lt;br&gt;&#xA;‘‘अब्रवी सुभा’’ति वत्वा तस्सा वुत्ताकारदस्सनत्थं आह ‘‘किं ते अपराधित’’न्तिआदि। तत्थ किं ते अपराधितं मयाति किं तुय्हं, आवुसो, मया अपरद्धम्। यं मं ओवरियान तिट्ठसीति येन अपराधेन मं गच्छन्तिं ओवरित्वा गमनं निसेधेत्वा तिट्ठसि, सो नत्थेवाति अधिप्पायो। अथ इत्थीतिसञ्ञाय एवं पटिपज्जसि, एवम्पि न युत्तन्ति दस्सेन्ती आह – ‘‘न हि पब्बजिताय, आवुसो, पुरिसो सम्फुसनाय कप्पती’’ति, आवुसो सुवण्णकारपुत्त , लोकियचारित्तेनपि पुरिसस्स पब्बजितानं सम्फुसनाय न कप्पति, पब्बजिताय पन पुरिसो तिरच्छानगतोपि सम्फुसनाय न कप्पति, तिट्ठतु ताव पुरिसफुसना, रागवसेनस्सा निस्सग्गियेन पुरिसस्स निस्सग्गियस्सापि फुसना न कप्पतेव।&lt;br&gt;&#xA;तेनाह ‘‘गरुके मम सत्थुसासने’’तिआदि। तस्सत्थो – गरुके पासाणच्छत्तं विय गरुकातब्बे मय्हं सत्थु सासने या सिक्खा भिक्खुनियो उद्दिस्स सुगतेन सम्मासम्बुद्धेन देसिता पञ्ञत्ता। ताहि परिसुद्धपदं परिसुद्धकुसलकोट्ठासं, रागादिअङ्गणानं सब्बसो अभावेन अनङ्गणं, एवंभूतं मं गच्छन्तिं केन कारणेन आवरित्वा तिट्ठसीति।&lt;br&gt;&#xA;आविलचित्तोति चित्तस्स आविलभावकरानं कामवितक्कादीनं वसेन आविलचित्तो, त्वं तदभावतो अनाविलं, रागरजादीनं वसेन सरजो, साङ्गणो तदभावतो वीतरजं अनङ्गणं सब्बत्थ खन्धपञ्चके समुच्छेदविमुत्तिया विमुत्तमानसं, मं कस्मा ओवरित्वा तिट्ठसीति?&lt;br&gt;&#xA;एवं थेरिया वुत्ते धुत्तको अत्तनो अधिप्पायं विभावेन्तो ‘‘दहरा चा’’तिआदिना दस गाथा अभासि। तत्थ दहराति तरुणी पठमे योब्बने ठिता। अपापिका चसीति रूपेन अलामिका च असि , उत्तमरूपधरा चाहोसीति अधिप्पायो। किं ते पब्बज्जा करिस्सतीति तुय्हं एवं पठमवये ठिताय रूपसम्पन्नाय पब्बज्जा किं करिस्सति, वुड्ढाय बीभच्छरूपाय वा पब्बजितब्बन्ति अधिप्पायेन वदति। निक्खिपाति छड्डेहि। ‘‘उक्खिपा’’ति वा पाठो, अपनेहीति अत्थो।&lt;br&gt;&#xA;मधुरन्ति सुभं, सुगन्धन्ति अत्थो। पवन्तीति वायन्ति। सब्बसोति समन्ततो। कुसुमरजेन समुट्ठिता दुमाति इमे रुक्खा मन्दवातेन समुट्ठहमानकुसुमरेणुजातेन अत्तनो कुसुमरजेन सयं समुट्ठिता विय हुत्वा समन्ततो सुरभी वायन्ति। पठमवसन्तो सुखो उतूति अयं पठमो वसन्तमासो सुखसम्फस्सो च उतु वत्ततीति अत्थो।&lt;br&gt;&#xA;कुसुमितसिखराति सुपुप्फितग्गा। अभिगज्जन्तिव मालुतेरिताति वातेन सञ्चलिता अभिगज्जन्तिव अभित्थनिता विय तिट्ठन्ति। यदि एका वनमोगहिस्ससीति सचे त्वं एकिका वनमोगाहिस्ससि, का नाम ते तत्थ रति भविस्सतीति अत्तना बद्धसुखाभिरत्तत्ता एवमाह।&lt;br&gt;&#xA;वाळमिगसङ्घसेवितन्ति सीहब्यग्घादिवाळमिगसमूहेहि तत्थ तत्थ उपसेवितम्। कुञ्जरमत्तकरेणुलोळितन्ति मत्तकुञ्जरेहि हत्थिनीहि च मिगानं चित्ततापनेन रुक्खगच्छादीनं साखाभञ्जनेन च आलोळितपदेसम्। किञ्चापि तस्मिं वने ईदिसं तदा नत्थि, वनं नाम एवरूपन्ति तं भिंसापेतुकामो एवमाह। रहितन्ति जनरहितं विजनम्। भिंसनकन्ति भयजनकम्।&lt;br&gt;&#xA;तपनीयकताव धीतिकाति रत्तसुवण्णेन विचरिता धीतलिका विय सुकुसलेन यन्ताचरियेन यन्तयोगवसेन सज्जिता सुवण्णपटिमा विय विचरसि, इदानेव इतो चितो च सञ्चरसि। चित्तलतेव अच्छराति चित्तलतानामके उय्याने देवच्छरा विय। कासिकसुखुमेहीति कासिरट्ठे उप्पन्नेहि अतिविय सुखुमेहि। वग्गुभीति सिनिद्धमट्ठेहि। सोभसी सुवसनेहि नूपमेति निवासनपारुपनवत्थेहि अनुपमे उपमारहिते त्वं इदानि मे वसानुगो सोभसीति भाविनं अत्तनो अधिप्पायवसेन एकन्तिकं वत्तमानं विय कत्वा वदति।&lt;br&gt;&#xA;अहं तव वसानुगो सियन्ति अहम्पि तुय्हं वसानुगो किंकारपटिस्सावी भवेय्यम्। यदि विहरेमसे काननन्तरेति यदि मयं उभोपि वनन्तरे सह वसाम रमाम। न हि मत्थि तया पियत्तरोति वसानुगभावस्स कारणमाह। पाणोति सत्तो, अञ्ञो कोचिपि सत्तो तया पियतरो मय्हं न हि अत्थीति अत्थो। अथ वा पाणोति अत्तनो जीवितं सन्धाय वदति, मय्हं जीवितं तया पियतरं न हि अत्थीति अत्थो। किन्नरिमन्दलोचनेति किन्नरिया विय मन्दपुथुविलोचने।&lt;br&gt;&#xA;यदि मे वचनं करिस्ससि, सुखिता एहि अगारमावसाति सचे त्वं मम वचनं करिस्ससि, एकासनं एकसेय्यं ब्रह्मचरियदुक्खं पहाय एहि कामभोगेहि सुखिता हुत्वा अगारं अज्झावस। ‘‘सुखिता हेति अगारमावसन्ती’’ति केचि पठन्ति, तेसं सुखिता भविस्सति, अगारं अज्झावसन्तीति अत्थो। पासादनिवातवासिनीति निवातेसु पासादेसु वासिनी। ‘‘पासादविमानवासिनी’’ति च पाठो, विमानसदिसेसु पासादेसु वासिनीति अत्थो। परिकम्मन्ति वेय्यावच्चम्।&lt;br&gt;&#xA;धारयाति परिदह, निवासेहि चेव उत्तरियञ्च करोहि। अभिरोपेहीति मण्डनविभूसनवसेन वा सरीरं आरोपय, अलङ्करोहीति अत्थो। मालवण्णकन्ति मालञ्चेव गन्धविलेपनञ्च। कञ्चनमणिमुत्तकन्ति कञ्चनेन मणिमुत्ताहि च युत्तं, सुवण्णमयमणिमुत्ताहि खचितन्ति अत्थो। बहुन्ति हत्थूपगादिभेदतो बहुप्पकारम्। विविधन्ति करणविकतिया नानाविधम्।&lt;br&gt;&#xA;सुधोतरजपच्छदन्ति सुधोतताय पवाहितरजं उत्तरच्छदम्। सुभन्ति सोभनम्। गोनकतूलिकसन्थतन्ति दीघलोमकाळकोजवेन चेव हंसलोमादिपुण्णाय तूलिकाय च सन्थतम्। नवन्ति अभिनवम्। महारहन्ति महग्घम्। चन्दनमण्डितसारगन्धिकन्ति गोसीसकादिसारचन्दनेन मण्डितताय सुरभिगन्धिकं, एवरूपं सयनमारुह, तं आरुहित्वा यथासुखं सयाहि चेव निसीद चाति अत्थो।&lt;br&gt;&#xA;उप्पलं चुदका समुग्गतन्ति च-कारो निपातमत्तं, उदकतो उग्गतं उट्ठितं अच्चुग्गम्म ठितं सुफुल्लमुप्पलम्। यथा तं अमनुस्ससेवितन्ति तञ्च रक्खसपरिग्गहिताय पोक्खरणिया जातत्ता निम्मनुस्सेहि सेवितं केनचि अपरिभुत्तमेव भवेय्य। एवं त्वं ब्रह्मचारिनीति एवमेव तं सुट्ठु फुल्लमुप्पलं विय तुवं ब्रह्मचारिनी। सकेसङ्गेसु अत्तनो सरीरावयवेसु केनचि अपरिभुत्तेसुयेव जरं गमिस्ससि, मुधायेव जराजिण्णा भविस्ससि।&lt;br&gt;&#xA;एवं धुत्तकेन अत्तनो अधिप्पाये पकासिते थेरी सरीरसभावविभावनेन तं तत्थ विच्छिन्देन्ती ‘‘किं ते इधा’’ति गाथमाह। तस्सत्थो – आवुसो सुवण्णकारपुत्त, केसादिकुणपपूरे एकन्तेन भेदनधम्मे सुसानवड्ढने, इध इमस्मिं कायसञ्ञिते असुचिकळेवरे किं नाम तव सारन्ति सम्मतं सम्भावितं, यं दिस्वा विमनो अञ्ञतरस्मिं आरम्मणे विगतमनसङ्कप्पो, एत्थेव वा अविमनो सोमनस्सिको हुत्वा उदिक्खसि, तं मय्हं कथेहीति।&lt;br&gt;&#xA;तं सुत्वा धुत्तको किञ्चापि तस्सा रूपं चातुरियसोभितं, पठमदस्सनतो पन पट्ठाय यस्मिं दिट्ठिपाते पटिबद्धचित्तो, तमेव अपदिसन्तो ‘‘अक्खीनि च तूरियारिवा’’तिआदिमाह। कामञ्चायं थेरी सुट्ठु संयतताय सन्तिन्द्रिया, ताय थिरविप्पसन्नसोम्मसन्तनयननिपातेसु कम्मानुभावनिप्फन्नेसु पसन्नपञ्चप्पसादपटिमण्डितेसु नयनेसु लब्भमाने पभाविसिट्ठचातुरिये दिट्ठिपाते, यस्मा सयं चरितहावभावविलासादिपरिकप्पवञ्चितो सो धुत्तो जातो, तस्मास्स दिट्ठिरागो सविसेसं वेपुल्लं अगमासि। तत्थ अक्खीनि च तूरियारिवाति तूरि वुच्चति मिगी, च-सद्दो निपातमत्तं, मिगच्छापाय विय ते अक्खीनीति अत्थो। ‘‘कोरियारिवा’’ति वा पाळि, कुञ्चकारकुक्कुटियाति वुत्तं होति। किन्नरियारिव पब्बतन्तरेति पब्बतकुच्छियं विचरमानाय किन्नरिवनिताय विय च ते अक्खीनीति अत्थो। तव मे नयनानि दक्खियाति तव वुत्तगुणविसेसानि नयनानि दिस्वा, भिय्यो उपरूपरि मे कामाभिरति पवड्ढति।&lt;br&gt;&#xA;उप्पलसिखरोपमानि तेति रत्तुप्पलअग्गसदिसानि पम्हानि तव। विमलेति निम्मले। हाटकसन्निभेति कञ्चनरूपकस्स मुखसदिसे ते मुखे, नयनानि दक्खियाति योजना।&lt;br&gt;&#xA;अपि दूरगताति दूरं ठानं गतापि। सरम्हसेति अञ्ञं किञ्चि अचिन्तेत्वा तव नयनानि एव अनुस्सरामि। आयतपम्हेति दीघपखुमे। विसुद्धदस्सनेति निम्मललोचने। न हि मत्थि तया पियत्तरो नयनाति तव नयनतो अञ्ञो कोचि मय्हं पियतरो नत्थि। तयाति हि सामिअत्थे एव करणवचनम्।&lt;br&gt;&#xA;एवं चक्खुसम्पत्तिया उम्मादितस्स विय तं तं विप्पलपतो तस्स पुरिसस्स मनोरथं विपरिवत्तेन्ती थेरी ‘‘अपथेना’’तिआदिना द्वादस गाथा अभासि। तत्थ अपथेन पयातुमिच्छसीति, आवुसो सुवण्णकारपुत्त, सन्ते अञ्ञस्मिं इत्थिजने यो त्वं बुद्धसुतं बुद्धस्स भगवतो ओरसधीतरं मं मग्गयसि पत्थेसि, सो त्वं सन्ते खेमे उजुमग्गे अपथेन कण्टकनिवुतेन सभयेन कुम्मग्गेन पयातुमिच्छसि पटिपज्जितुकामोसि, चन्दं कीळनकं गवेससि चन्दमण्डलं कीळागोळकं कातुकामोसि, मेरुं लङ्घेतुमिच्छसि चतुरासीतियोजनसहस्सुब्बेधं सिनेरुपब्बतराजं लङ्घयित्वा अपरभागे ठातुकामोसि, सो त्वं मं बुद्धसुतं मग्गयसीति योजना।&lt;br&gt;&#xA;इदानि तस्स अत्तनो अविसयभावं पत्थनाय च विघातावहतं दस्सेतुं ‘‘नत्थी’’तिआदि वुत्तम्। तत्थ रागो यत्थपि दानि मे सियाति यत्थ इदानि मे रागो सिया भवेय्य, तं आरम्मणं सदेवके लोके नत्थि एव। नपि नं जानामि कीरिसोति नं रागं कीरिसोतिपि न जानामि। अथ मग्गेन हतो समूलकोति अथाति निपातमत्तम्। अयोनिसोमनसिकारसङ्खातेन मूलेन समूलको रागो अरियमग्गेन हतो समुग्घातितो।&lt;br&gt;&#xA;इङ्गालकुयाति अङ्गारकासुया। उज्झितोति वातुक्खित्तो विय यो कोचि, दहनिया इन्धनं वियाति अत्थो। विसपत्तोरिवाति विसगतभाजनं विय। अग्गितो कतोति अग्गितो अङ्गारतो अपगतो कतो, विसस्स लेसम्पि असेसेत्वा अपनीतो विनासितोति अत्थो।&lt;br&gt;&#xA;यस्सा सिया अपच्चवेक्खितन्ति यस्सा इत्थिया इदं खन्धपञ्चकं ञाणेन अप्पटिवेक्खितं अपरिञ्ञातं सिया। सत्ता वा अनुसासितो सियाति सत्ता वा धम्मसरीरस्स अदस्सनेन यस्सा इत्थिया अननुसासितो सिया। त्वं तादिसिकं पलोभयाति, आवुसो, त्वं तथारूपं अपरिमद्दितसङ्खारं अपच्चवेक्खितलोकुत्तरधम्मं कामेहि पलोभय उपगच्छ। जानन्तिं सो इमं विहञ्ञसीति सो त्वं पवत्तिं निवत्तिञ्च याथावतो जानन्तिं पटिविद्धसच्चं इमं सुभं भिक्खुनिं आगम्म विहञ्ञसि, सम्पति आयतिञ्च विघातं दुक्खं आपज्जसि।&lt;br&gt;&#xA;इदानिस्स विघातापत्तितं कारणविभावनेन दस्सेन्ती ‘‘मय्हं ही’’तिआदिमाह। तत्थ हीति हेतुअत्थे निपातो। अक्कुट्ठवन्दितेति अक्कोसे वन्दनाय च। सुखदुक्खेति सुखे च दुक्खे च, इट्ठानिट्ठविसयसमायोगे वा। सती उपट्ठिताति पच्चवेक्खणयुत्ता सति सब्बकालं उपट्ठिता। सङ्खतमसुभन्ति जानियाति तेभूमकं सङ्खारगतं किलेसासुचिपग्घरणेन असुभन्ति ञत्वा। सब्बत्थेवाति सब्बस्मिंयेव भवत्तये मय्हं मनो तण्हालेपादिना न उपलिम्पति।&lt;br&gt;&#xA;मग्गट्ठङ्गिकयानयायिनीति अट्ठङ्गिकमग्गसङ्खातेन अरिययानेन निब्बानपुरं यायिनी उपगता। उद्धटसल्लाति अत्तनो सन्तानतो समुद्धटरागादिसल्ला।&lt;br&gt;&#xA;सुचित्तिताति हत्थपादमुखादिआकारेन सुट्ठु चित्तिता विरचिता। सोम्भाति सुम्भका। दारुकपिल्लकानि वाति दारुदण्डादीहि उपरचितरूपकानि। तन्तीहीति न्हारुसुत्तकेहि। खीलकेहीति हत्थपादपिट्ठिकण्णादिअत्थाय ठपितदण्डेहि। विनिबद्धाति विविधेनाकारेन बद्धा। विविधं पनच्चकाति यन्तसुत्तादीनं अञ्छनविस्सज्जनादिना पट्ठपितनच्चका, पनच्चन्ता विय दिट्ठाति योजना।&lt;br&gt;&#xA;तम्हुद्धटे तन्तिखीलकेति सन्निवेसविसिट्ठरचनाविसेसयुत्तं उपादाय रूपकसमञ्ञा तम्हि तन्तिम्हि खीलके च ठानतो उद्धटे बन्धन्तो विस्सट्ठे, विसुं करणेन अञ्ञमञ्ञं विकले, तहिं तहिं खिपनेन परिक्रिते विकिरिते। न विन्देय्य खण्डसो कतेति पोत्थकरूपस्स अवयवे खण्डाखण्डिते कते पोत्थकरूपं न विन्देय्य, न उपलभेय्य। एवं सन्ते किम्हि तत्थ मनं निवेसये तस्मिं पोत्थकरूपावयवे किम्हि किं खाणुके, उदाहु रज्जुके, मत्तिकापिण्डादिके वा मनं मनसञ्ञं निवेसेय्य, विसङ्खारे अवयवे सा सञ्ञा कदाचिपि नपतेय्याति अत्थो।&lt;br&gt;&#xA;तथूपमाति तंसदिसा तेन पोत्थकरूपेन सदिसा। किन्ति चे आह ‘‘देहकानी’’तिआदि। तत्थ देहकानीति हत्थपादमुखादिदेहावयवा। मन्ति मे पटिबद्धा उपट्ठहन्ति। तेहि धम्मेहीति तेहि पथविआदीहि च चक्खादीहि च धम्मेहि। विना न वत्तन्तीति न हि तथा तथा सन्निविट्ठे पथविआदिधम्मे मुञ्चित्वा देहा नाम सन्ति। धम्मेहि विना न वत्ततीति देहो अवयवेहि अवयवधम्मेहि विना न वत्तति न उपलब्भति। एवं सन्ते किम्हि तत्थ मनं निवेसयेति किम्हि किं पथवियं, उदाहु आपादिके देहोति वा हत्थपादादीनीति वा मनं मनसञ्ञं निवेसेय्य। यस्मा पथविआदिपसादधम्ममत्ते एसा समञ्ञा, यदिदं देहोति वा हत्थपादादीनीति वा सत्तोति वा इत्थीति वा पुरिसोति वा, तस्मा न एत्थ जानतो कोचि अभिनिवेसो होतीति।&lt;br&gt;&#xA;यथा हरितालेन मक्खितं, अद्दस चित्तिकं भित्तिया कतन्ति यथा कुसलेन चित्तकारेन भित्तियं हरितालेन मक्खितं लित्तं तेन लेपं दत्वा कतं आलिखितं चित्तिकं इत्थिरूपं अद्दस पस्सेय्य। तत्थ या उपथम्भनखेपनादिकिरियासम्पत्तिया मानुसिका नु खो अयं भित्ति अपस्साय ठिताति सञ्ञा, सा निरत्थका मनुस्सभावसङ्खातस्स अत्थस्स तत्थ अभावतो, मानुसीति पन केवलं तहिं तस्स च विपरीतदस्सनं, याथावतो गहणं न होति, धम्मपुञ्जमत्ते इत्थिपुरिसादिगहणम्पि एवं सम्पदमिदं दट्ठब्बन्ति अधिप्पायो।&lt;br&gt;&#xA;मायं विय अग्गतो कतन्ति मायाकारेन पुरतो उपट्ठापितं मायासदिसम्। सुपिनन्तेव सुवण्णपादपन्ति सुपिनमेव सुपिनन्तं, तत्थ उपट्ठितसुवण्णमयरुक्खं विय। उपगच्छसि अन्ध रित्तकन्ति अन्धबाल रित्तकं तुच्छकं अन्तोसाररहितं इमं अत्तभावं ‘‘एतं ममा’’ति सारवन्तं विय उपगच्छसि अभिनिविससि। जनमज्झेरिव रुप्परूपकन्ति मायाकारेन महाजनमज्झे दस्सितं रूपियरूपसदिसं सारं विय उपट्ठहन्तं, असारन्ति अत्थो।&lt;br&gt;&#xA;वट्टनिरिवाति लाखाय गुळिका विय। कोटरोहिताति कोटरे रुक्खसुसिरे ठपिता। मज्झे पुब्बुळकाति अक्खिदलमज्झे ठितजलपुब्बुळसदिसा। सअस्सुकाति अस्सुजलसहिता। पीळकोळिकाति अक्खिगूथको। एत्थ जायतीति एतस्मिं अक्खिमण्डले उभोसु कोटीसु विसगन्धं वायन्तो निब्बत्तति। पीळकोळिकाति वा अक्खिदलेसु निब्बत्तनका पीळका वुच्चति। विविधाति सेतनीलमण्डलानञ्चेव रत्तपीतादीनं सत्तन्नं पटलानञ्च वसेन अनेकविधा। चक्खुविधाति चक्खुभागा चक्खुप्पकारा वा तस्स अनेककलापगतभावतो। पिण्डिताति समुदिता।&lt;br&gt;&#xA;एवं चक्खुस्मिं सारज्जन्तस्स चक्खुनो असुभतं अनवट्ठितताय अनिच्चतञ्च विभावेसि । विभावेत्वा च यथा नाम कोचि लोभनीयं भण्डं गहेत्वा चोरकन्तारं पटिपज्जन्तो चोरेहि पलिबुद्धो तं लोभनीयभण्डं दत्वा गच्छति, एवमेव चक्खुम्हि सारत्तेन तेन पुरिसेन पलिबुद्धा थेरी अत्तनो चक्खुं उप्पाटेत्वा तस्स अदासि। तेन वुत्तं ‘‘उप्पाटिय चारुदस्सना’’तिआदि। तत्थ उप्पाटियाति उप्पाटेत्वा चक्खुकूपतो नीहरित्वा। चारुदस्सनाति पियदस्सना मनोहरदस्सना। न च पज्जित्थाति तस्मिं चक्खुस्मिं सङ्गं नापज्जि। असङ्गमानसाति कत्थचिपि आरम्मणे अनासत्तचित्ता। हन्द ते चक्खुन्ति तया कामितं ततो एव मया दिन्नत्ता ते चक्खुसञ्ञितं असुचिपिण्डं गण्ह, गहेत्वा हरस्सु पसादयुत्तं इच्छितं ठानं नेहि।&lt;br&gt;&#xA;तस्स च विरमासि तावदेति तस्स धुत्तपुरिसस्स तावदेव अक्खिम्हि उप्पाटितक्खणे एव रागो विगच्छि। तत्थाति अक्खिम्हि, तस्सं वा थेरियम्। अथ वा तत्थाति तस्मिंयेव ठाने। खमापयीति खमापेसि। सोत्थि सिया ब्रह्मचारिनीति सेट्ठचारिनि महेसिके तुय्हं आरोग्यमेव भवेय्य। न पुनो एदिसकं भविस्सतीति इतो परं एवरूपं अनाचारचरणं न भविस्सति, न करिस्सामीति अत्थो।&lt;br&gt;&#xA;आसादियाति घट्टेत्वा। एदिसन्ति एवरूपं सब्बत्थ वीतरागम्। अग्गिं पज्जलितंव लिङ्गियाति पज्जलितं अग्गिं आलिङ्गेत्वा विय।&lt;br&gt;&#xA;ततोति तस्मा धुत्तपुरिसा। सा भिक्खुनीति सा सुभा भिक्खुनी। अगमी बुद्धवरस्स सन्तिकन्ति सम्मासम्बुद्धस्स सन्तिकं उपगच्छि उपसङ्कमि। पस्सिय वरपुञ्ञलक्खणन्ति उत्तमेहि पुञ्ञसम्भारेहि निब्बत्तमहापुरिसलक्खणं दिस्वा। यथा पुराणकन्ति पोराणं विय उप्पाटनतो पुब्बे विय चक्खु पटिपाकतिकं अहोसि। यमेत्थ अन्तरन्तरा न वुत्तं, तं वुत्तनयत्ता सुविञ्ञेय्यमेव।&lt;br&gt;&#xA;सुभाजीवकम्बवनिकाथेरीगाथावण्णना निट्ठिता।&lt;br&gt;&#xA;तिंसनिपातवण्णना निट्ठिता।&lt;/p&gt;</description>
    </item>
    <item>
      <title>१५. चत्तालीसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/15_chattAlIsanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/15_chattAlIsanipAto/</guid>
      <description>&lt;p&gt;१५. चत्तालीसनिपातो&lt;/p&gt;&#xA;&lt;h2 id=&#34;१-इसदसथरगथवणणन&#34;&gt;१. इसिदासीथेरीगाथावण्णना&lt;/h2&gt;&#xA;&lt;p&gt;चत्तालीसनिपाते नगरम्हि कुसुमनामेतिआदिका इसिदासिया थेरिया गाथा। अयम्पि पुरिमबुद्धेसु कताधिकारा तत्थ तत्थ भवे पुरिसत्तभावे ठत्वा विवट्टूपनिस्सयं कुसलं उपचिनन्ती चरिमभवतो सत्तमे भवे अकल्याणसन्निस्सयेन परदारिककम्मं कत्वा, कायस्स भेदा निरये निब्बत्तित्वा तत्थ बहूनि वस्ससतानि निरये पच्चित्वा, ततो चुता तीसु जातीसु तिरच्छानयोनियं निब्बत्तित्वा ततो चुता दासिया कुच्छिस्मिं नपुंसको हुत्वा निब्बत्ति। ततो पन चुता एकस्स दलिद्दस्स साकटिकस्स धीता हुत्वा निब्बत्ति। तं वयप्पत्तं गिरिदासो नाम अञ्ञतरस्स सत्थवाहस्स पुत्तो अत्तनो भरियं कत्वा गेहं आनेसि। तस्स च भरिया अत्थि सीलवती कल्याणधम्मा। तस्सं इस्सापकता सामिनो तस्सा विद्देसनकम्मं अकासि। सा तत्थ यावजीवं ठत्वा कायस्स भेदा इमस्मिं बुद्धुप्पादे उज्जेनियं कुलपदेससीलाचारादिगुणेहि अभिसम्मतस्स विभवसम्पन्नस्स सेट्ठिस्स धीता हुत्वा निब्बत्ति, इसिदासीतिस्सा नामं अहोसि।&lt;br&gt;&#xA;तं वयप्पत्तकाले मातापितरो कुलरूपवयविभवादिसदिसस्स अञ्ञतरस्स सेट्ठिपुत्तस्स अदंसु। सा तस्स गेहे पतिदेवता हुत्वा मासमत्तं वसि। अथस्सा कम्मबलेन सामिको विरत्तरूपो हुत्वा तं घरतो नीहरि। तं सब्बं पाळितो एव विञ्ञायति। तेसं तेसं पन सामिकानं अरुच्चनेय्यताय संवेगजाता पितरं अनुजानापेत्वा, जिनदत्ताय थेरिया सन्तिके पब्बजित्वा विपस्सनाय कम्मं करोन्ती नचिरस्सेव सह पटिसम्भिदाहि अरहत्तं पत्वा, फलसुखेन निब्बानसुखेन च वीतिनामेन्ती एकदिवसं पाटलिपुत्तनगरे पिण्डाय चरित्वा पच्छाभत्तं पिण्डपातपटिक्कन्ता महागङ्गायं वालुकपुलिने निसीदित्वा बोधित्थेरिया नाम अत्तनो सहायत्थेरिया पुब्बपटिपत्तिं पुच्छिता तमत्थं गाथाबन्धवसेन विस्सज्जेसि ‘‘उज्जेनिया पुरवरे’’तिआदिना। तेसं पन पुच्छाविस्सज्जनानं सम्बन्धं दस्सेतुं –&lt;br&gt;&#xA;४०२.&lt;br&gt;&#xA;‘‘नगरम्हि कुसुमनामे, पाटलिपुत्तम्हि पथविया मण्डे।&lt;br&gt;&#xA;सक्यकुलकुलीनायो, द्वे भिक्खुनियो हि गुणवतियो॥&lt;br&gt;&#xA;४०३.&lt;br&gt;&#xA;‘‘इसिदासी तत्थ एका, दुतिया बोधीति सीलसम्पन्ना च।&lt;br&gt;&#xA;झानज्झायनरतायो, बहुस्सुतायो धुतकिलेसायो॥&lt;br&gt;&#xA;४०४.&lt;br&gt;&#xA;‘‘ता पिण्डाय चरित्वा, भत्तत्थं करिय धोतपत्तायो।&lt;br&gt;&#xA;रहितम्हि सुखनिसिन्ना, इमा गिरा अब्भुदीरेसु’’न्ति॥ –&lt;br&gt;&#xA;इमा तिस्सो गाथा सङ्गीतिकारेहि ठपिता।&lt;br&gt;&#xA;४०५.&lt;br&gt;&#xA;‘‘पासादिकासि अय्ये, इसिदासि वयोपि ते अपरिहीनो।&lt;br&gt;&#xA;किं दिस्वान ब्यालिकं, अथासि नेक्खम्ममनुयुत्ता॥&lt;br&gt;&#xA;४०६.&lt;br&gt;&#xA;‘‘एवमनुयुञ्जियमाना सा, रहिते धम्मदेसनाकुसला।&lt;br&gt;&#xA;इसिदासी वचनमब्रवि, सुण बोधि यथाम्हि पब्बजिता॥&lt;br&gt;&#xA;इतो परं विस्सज्जनगाथा।&lt;br&gt;&#xA;४०७.&lt;br&gt;&#xA;‘‘उज्जेनिया पुरवरे, मय्हं पिता सीलसंवुतो सेट्ठि।&lt;br&gt;&#xA;तस्सम्हि एकधीता, पिया मनापा च दयिता च॥&lt;br&gt;&#xA;४०८.&lt;br&gt;&#xA;‘‘अथ मे साकेततो वरका, आगच्छुमुत्तमकुलीना।&lt;br&gt;&#xA;सेट्ठी पहूतरतनो, तस्स ममं सुणुमदासि तातो॥&lt;br&gt;&#xA;४०९.&lt;br&gt;&#xA;‘‘सस्सुया ससुरस्स च, सायं पातं पणाममुपगम्म।&lt;br&gt;&#xA;सिरसा करोमि पादे, वन्दामि यथाम्हि अनुसिट्ठा॥&lt;br&gt;&#xA;४१०.&lt;br&gt;&#xA;‘‘या मय्हं सामिकस्स, भगिनियो भातुनो परिजनो वा।&lt;br&gt;&#xA;तमेकवरकम्पि दिस्वा, उब्बिग्गा आसनं देमि॥&lt;br&gt;&#xA;४११.&lt;br&gt;&#xA;‘‘अन्नेन च पानेन च, खज्जेन च यञ्च तत्थ सन्निहितम्।&lt;br&gt;&#xA;छादेमि उपनयामि च, देमि च यं यस्स पतिरूपं॥&lt;br&gt;&#xA;४१२.&lt;br&gt;&#xA;‘‘कालेन उपट्ठहित्वा, घरं समुपगमामि उम्मारे।&lt;br&gt;&#xA;धोवन्ती हत्थ्पादे, पञ्जलिका सामिकमुपेमि॥&lt;br&gt;&#xA;४१३.&lt;br&gt;&#xA;‘‘कोच्छं पसादं अञ्जनिञ्च, आदासकञ्च गण्हित्वा।&lt;br&gt;&#xA;परिकम्मकारिका विय, सयमेव पतिं विभूसेमि॥&lt;br&gt;&#xA;४१४.&lt;br&gt;&#xA;‘‘सयमेव ओदनं साधयामि, सयमेव भाजनं धोवन्ती।&lt;br&gt;&#xA;माताव एकपुत्तकं, तथा भत्तारं परिचरामि॥&lt;br&gt;&#xA;४१५.&lt;br&gt;&#xA;‘‘एवं मं भत्तिकतं, अनुरत्तं कारिकं निहतमानम्।&lt;br&gt;&#xA;उट्ठायिकं अनलसं, सीलवतिं दुस्सते भत्ता॥&lt;br&gt;&#xA;४१६.&lt;br&gt;&#xA;‘‘सो मातरञ्च पितरञ्च, भणति आपुच्छहं गमिस्सामि।&lt;br&gt;&#xA;इसिदासिया न सह वच्छं, एकागारेहं सह वत्थुं॥&lt;br&gt;&#xA;४१७.&lt;br&gt;&#xA;‘‘मा एवं पुत्त अवच, इसिदासी पण्डिता परिब्यत्ता।&lt;br&gt;&#xA;उट्ठायिका अनलसा, किं तुय्हं न रोचते पुत्त॥&lt;br&gt;&#xA;४१८.&lt;br&gt;&#xA;‘‘न च मे हिंसति किञ्चि, न चहं इसिदासिया सह वच्छम्।&lt;br&gt;&#xA;देस्साव मे अलं मे, अपुच्छाहं गमिस्सामि॥&lt;br&gt;&#xA;४१९.&lt;br&gt;&#xA;‘‘तस्स वचनं सुणित्वा, सस्सु ससुरो च मं अपुच्छिंसु।&lt;br&gt;&#xA;किस्स तया अपरद्धं, भण विस्सट्ठा यथाभूतं॥&lt;br&gt;&#xA;४२०.&lt;br&gt;&#xA;‘‘नपिहं अपरज्झं किञ्चि, नपि हिंसेमि न भणामि दुब्बचनम्।&lt;br&gt;&#xA;किं सक्का कातुय्ये, यं मं विद्देस्सते भत्ता॥&lt;br&gt;&#xA;४२१.&lt;br&gt;&#xA;‘‘ते मं पितुघरं पटिनयिंसु, विमना दुखेन अधिभूता।&lt;br&gt;&#xA;पुत्तमनुरक्खमाना, जिताम्हसे रूपिनिं लक्खिं॥&lt;br&gt;&#xA;४२२.&lt;br&gt;&#xA;‘‘अथ मं अदासि तातो, अड्ढस्स घरम्हि दुतियकुलिकस्स।&lt;br&gt;&#xA;ततो उपड्ढसुङ्केन, येन मं विन्दथ सेट्ठि॥&lt;br&gt;&#xA;४२३.&lt;br&gt;&#xA;‘‘तस्सपि घरम्हि मासं, अवसिं अथ सोपि मं पटिच्छरयि।&lt;br&gt;&#xA;दासीव उपट्ठहन्तिं, अदूसिकं सीलसम्पन्नं॥&lt;br&gt;&#xA;४२४.&lt;br&gt;&#xA;‘‘भिक्खाय च विचरन्तं, दमकं दन्तं मे पिता भणति।&lt;br&gt;&#xA;होहिसि मे जामाता, निक्खिप पोट्ठिञ्च घटिकञ्च॥&lt;br&gt;&#xA;४२५.&lt;br&gt;&#xA;‘‘सोपि वसित्वा पक्खं, अथ तातं भणति ‘देहि मे पोट्ठिम्।&lt;br&gt;&#xA;घटिकञ्च मल्लकञ्च, पुनपि भिक्खं चरिस्सामि’॥&lt;br&gt;&#xA;४२६.&lt;br&gt;&#xA;‘‘अथ नं भणती तातो, अम्मा सब्बो च मे ञातिगणवग्गो।&lt;br&gt;&#xA;किं ते न कीरति इध, भण खिप्पं तं ते करिहिति॥&lt;br&gt;&#xA;४२७.&lt;br&gt;&#xA;‘‘एवं भणितो भणति, यदि मे अत्ता सक्कोति अलं मय्हम्।&lt;br&gt;&#xA;इसिदासिया न सह वच्छं, एकघरेहं सह वत्थुं॥&lt;br&gt;&#xA;४२८.&lt;br&gt;&#xA;‘‘विस्सज्जितो गतो सो, अहम्पि एकाकिनी विचिन्तेमि।&lt;br&gt;&#xA;आपुच्छितून गच्छं, मरितुये वा पब्बजिस्सं वा॥&lt;br&gt;&#xA;४२९.&lt;br&gt;&#xA;‘‘अथ अय्या जिनदत्ता, आगच्छी गोचराय चरमाना।&lt;br&gt;&#xA;तात कुलं विनयधरी, बहुस्सुता सीलसम्पन्ना॥&lt;br&gt;&#xA;४३०.&lt;br&gt;&#xA;‘‘तं दिस्वान अम्हाकं, उट्ठायासनं तस्सा पञ्ञापयिम्।&lt;br&gt;&#xA;निसिन्नाय च पादे, वन्दित्वा भोजनमदासिं॥&lt;br&gt;&#xA;४३१.&lt;br&gt;&#xA;‘‘अन्नेन च पानेन च, खज्जेन च यञ्च तत्थ सन्निहितम्।&lt;br&gt;&#xA;सन्तप्पयित्वा अवचं, अय्ये इच्छामि पब्बजितुं॥&lt;br&gt;&#xA;४३२.&lt;br&gt;&#xA;‘‘अथ मं भणती तातो, इधेव पुत्तक चराहि त्वं धम्मम्।&lt;br&gt;&#xA;अन्नेन च पानेन च, तप्पय समणे द्विजाती च॥&lt;br&gt;&#xA;४३३.&lt;br&gt;&#xA;‘‘अथहं भणामि तातं, रोदन्ती अञ्जलिं पणामेत्वा।&lt;br&gt;&#xA;पापञ्हि मया पकतं, कम्मं तं निज्जरेस्सामि॥&lt;br&gt;&#xA;४३४.&lt;br&gt;&#xA;‘‘अथ मं भणती तातो, पापुण बोधिञ्च अग्गधम्मञ्च।&lt;br&gt;&#xA;निब्बानञ्च लभस्सु, यं सच्छिकरी द्विपदसेट्ठो॥&lt;br&gt;&#xA;४३५.&lt;br&gt;&#xA;‘‘मातापितू अभिवाद, यित्वा सब्बञ्च ञातिगणवग्गम्।&lt;br&gt;&#xA;सत्ताहं पब्बजिता, तिस्सो विज्जा अफस्सयिं॥&lt;br&gt;&#xA;४३६.&lt;br&gt;&#xA;‘‘जानामि अत्तनो सत्त, जातियो यस्सयं फलविपाको।&lt;br&gt;&#xA;तं तव आचिक्खिस्सं, तं एकमना निसामेहि॥&lt;br&gt;&#xA;४३७.&lt;br&gt;&#xA;‘‘नगरम्हि एरकच्छे, सुवण्णकारो अहं पहूतधनो।&lt;br&gt;&#xA;योब्बनमदेन मत्तो, सो परदारं असेविहं॥&lt;br&gt;&#xA;४३८.&lt;br&gt;&#xA;‘‘सोहं ततो चवित्वा, निरयम्हि अपच्चिसं चिरम्।&lt;br&gt;&#xA;पक्को ततो च उट्ठहित्वा, मक्कटिया कुच्छिमोक्कमिं॥&lt;br&gt;&#xA;४३९.&lt;br&gt;&#xA;‘‘सत्ताहजातकं मं, महाकपि यूथपो निल्लच्छेसि।&lt;br&gt;&#xA;तस्सेतं कम्मफलं, यथापि गन्त्वान परदारं॥&lt;br&gt;&#xA;४४०.&lt;br&gt;&#xA;‘‘सोहं ततो चवित्वा, कालं करित्वा सिन्धवारञ्ञे।&lt;br&gt;&#xA;काणाय च खञ्जाय च, एळकिया कुच्छिमोक्कमिं॥&lt;br&gt;&#xA;४४१.&lt;br&gt;&#xA;‘‘द्वादस वस्सानि अहं, निल्लच्छितो दारके परिवहित्वा।&lt;br&gt;&#xA;किमिनावट्टो अकल्लो, यथापि गन्त्वान परदारं॥&lt;br&gt;&#xA;४४२.&lt;br&gt;&#xA;‘‘सोहं ततो चवित्वा, गोवाणिजकस्स गाविया जातो।&lt;br&gt;&#xA;वच्छो लाखातम्बो, निल्लच्छितो द्वादसे मासे॥&lt;br&gt;&#xA;४४३.&lt;br&gt;&#xA;‘‘वोढून नङ्गलमहं, सकटञ्च धारयामि।&lt;br&gt;&#xA;अन्धोवट्टो अकल्लो, यथापि गन्त्वान परदारं॥&lt;br&gt;&#xA;४४४.&lt;br&gt;&#xA;‘‘सोहं ततो चवित्वा, वीथिया दासिया घरे जातो।&lt;br&gt;&#xA;नेव महिला न पुरिसो, यथापि गन्त्वान परदारं॥&lt;br&gt;&#xA;४४५.&lt;br&gt;&#xA;‘‘तिंसतिवस्सम्हि मतो, साकटिककुलम्हि दारिका जाता।&lt;br&gt;&#xA;कपणम्हि अप्पभोगे, धनिकपुरिसपातबहुलम्हि॥&lt;br&gt;&#xA;४४६.&lt;br&gt;&#xA;‘‘तं मं ततो सत्थवाहो, उस्सन्नाय विपुलाय वड्ढिया।&lt;br&gt;&#xA;ओकड्ढति विलपन्तिं, अच्छिन्दित्वा कुलघरस्मा॥&lt;br&gt;&#xA;४४७.&lt;br&gt;&#xA;‘‘अथ सोळसमे वस्से, दिस्वा मं पत्तयोब्बनं कञ्ञम्।&lt;br&gt;&#xA;ओरुन्धतस्स पुत्तो, गिरिदासो नाम नामेन॥&lt;br&gt;&#xA;४४८.&lt;br&gt;&#xA;‘‘तस्सपि अञ्ञा भरिया, सीलवती गुणवती यसवती च।&lt;br&gt;&#xA;अनुरत्ता भत्तारं, तस्साहं विद्देसनमकासिं॥&lt;br&gt;&#xA;४४९.&lt;br&gt;&#xA;‘‘तस्सेतं कम्मफलं, यं मं अपकीरितून गच्छन्ति।&lt;br&gt;&#xA;दासीव उपट्ठहन्तिं, तस्सपि अन्तो कतो मया’’ति॥&lt;br&gt;&#xA;तत्थ नगरम्हि कुसुमनामेति ‘‘कुसुमपुर’’न्ति एवं कुसुमसद्देन गहितनामके नगरे, इदानि तं नगरं पाटलिपुत्तम्हीति सरूपतो दस्सेति। पथविया मण्डेति सकलाय पथविया मण्डभूते। सक्यकुलकुलीनायोति सक्यकुले कुलधीतरो, सक्यपुत्तस्स भगवतो सासने पब्बजितताय एवं वुत्तम्।&lt;br&gt;&#xA;तत्थाति तासु द्वीसु भिक्खुनीसु। बोधीति एवंनामिका थेरी। झानज्झायनरतायोति लोकियलोकुत्तरस्स झानस्स झायने अभिरता। बहुस्सुतायोति परियत्तिबाहुसच्चेन बहुस्सुता। धुतकिलेसायोति अग्गमग्गेन सब्बसो समुग्घातितकिलेसा। भत्तत्थं करियाति भत्तकिच्चं निट्ठापेत्वा। रहितम्हीति जनरहितम्हि विवित्तट्ठाने। सुखनिसिन्नाति पब्बज्जासुखेन विवेकसुखेन च सुखनिसिन्ना। इमा गिराति इदानि वुच्चमाना सुखा लापना। अब्भुदीरेसुन्ति पुच्छाविस्सज्जनवसेन कथयिंसु।&lt;br&gt;&#xA;‘‘पासादिकासी’’ति गाथा बोधित्थेरिया पुच्छावसेन वुत्ता। ‘‘एवमनुयुञ्जियमाना’’ति गाथा सङ्गीतिकारेहेव वुत्ता। ‘‘उज्जेनिया’’तिआदिका हि सब्बापि इसिदासियाव वुत्ता। तत्थ पासादिकासीति रूपसम्पत्तिया पस्सन्तानं पसादावहा असि। वयोपि ते अपरिहीनोति तुय्हं वयोपि न परिहीनो, पठमवये ठितासीति अत्थो। किं दिस्वान ब्यालिकन्ति कीदिसं ब्यालिकं दोसं घरावासे आदीनवं दिस्वा। अथासि नेक्खम्ममनुयुत्ताति अथाति निपातमत्तं, नेक्खम्मं पब्बज्जं अनुयुत्ता असि।&lt;br&gt;&#xA;अनुयुञ्जियमानाति पुच्छियमाना, सा इसिदासीति योजना। रहितेति सुञ्ञट्ठाने। सुण बोधि यथाम्हि पब्बजिताति बोधित्थेरि अहं यथा पब्बजिता अम्हि, तं तं पुराणं सुण सुणाहि।&lt;br&gt;&#xA;उज्जेनिया पुरवरेति उज्जेनीनामके अवन्तिरट्ठे उत्तमनगरे। पियाति एकधीतुभावेन पियायितब्बा। मनापाति सीलाचारगुणेन मनवड्ढनका। दयिताति अनुकम्पितब्बा।&lt;br&gt;&#xA;अथाति पच्छा मम वयप्पत्तकाले। मे साकेततो वरकाति साकेतनगरतो मम वरका मं वारेन्ता आगच्छुम्। उत्तमकुलीनाति तस्मिं नगरे अग्गकुलिका, येन ते पेसिता, सो सेट्ठि पहूतरतनो। तस्स ममं सुण्हमदासि तातोति तस्स साकेतसेट्ठिनो सुणिसं पुत्तस्स भरियं कत्वा मय्हं पिता मं अदासि।&lt;br&gt;&#xA;सायं पातन्ति सायन्हे पुब्बण्हे च। पणाममुपगम्म सिरसा करोमीति सस्सुया ससुरस्स च सन्तिकं उपगन्त्वा सिरसा पणामं करोमि, तेसं पादे वन्दामि। यथाम्हि अनुसिट्ठाति तेहि यथा अनुसिट्ठा अम्हि, तथा करोमि, तेसं अनुसिट्ठिं न अतिक्कमामि।&lt;br&gt;&#xA;तमेकवरकम्पीति एकवल्लभम्पि। उब्बिग्गाति तसन्ता। आसनं देमीति यस्स पुग्गलस्स यं अनुच्छविकं, तं तस्स देमि।&lt;br&gt;&#xA;तत्थाति परिवेसनट्ठाने। सन्निहितन्ति सज्जितं हुत्वा विज्जमानम्। छादेमीति उपच्छादेमि, उपच्छादेत्वा उपनयामि च, उपनेत्वा देमि, देन्तीपि यं यस्स पतिरूपं, तदेव देमीति अत्थो।&lt;br&gt;&#xA;उम्मारेति द्वारे। धोवन्ती हत्थपादेति हत्थपादे धोविनी आसिं, धोवित्वा घरं समुपगमामीति योजना।&lt;br&gt;&#xA;कोच्छन्ति मस्सूनं केसानञ्च उल्लिखनकोच्छम्। पसादन्ति गन्धचुण्णादिमुखविलेपनम्। ‘‘पसाधन’’न्तिपि पाठो, पसाधनभण्डम्। अञ्जनिन्ति अञ्जननाळिम्। परिकम्मकारिका वियाति अग्गकुलिका विभवसम्पन्नापि पतिपरिचारिका चेटिका विय।&lt;br&gt;&#xA;साधयामीति पचामि। भाजनन्ति लोहभाजनञ्च। धोवन्ती परिचरामीति योजना।&lt;br&gt;&#xA;भत्तिकतन्ति कतसामिभतिकम्। अनुरत्तन्ति अनुरत्तवन्तिम्। कारिकन्ति तस्स तस्सेव इति कत्तब्बस्स कारिकम्। निहतमानन्ति अपनीतमानम्। उट्ठायिकन्ति उट्ठानवीरियसम्पन्नम्। अनलसन्ति ततो एव अकुसीतम्। सीलवतिन्ति सीलाचारसम्पन्नम्। दुस्सतेति दुस्सति, कुज्झित्वा भणति।&lt;br&gt;&#xA;भणति आपुच्छहं गमिस्सामीति ‘‘अहं तुम्हे आपुच्छित्वा यत्थ कत्थचि गमिस्सामी’’ति सो मम सामिको अत्तनो मातरञ्च पितरञ्च भणति। किं भणतीति चे आह – ‘‘इसिदासिया न सह वच्छं, एकागारेहं सह वत्थु’’न्ति। तत्थ वच्छन्ति वसिस्सम्।&lt;br&gt;&#xA;देस्साति अप्पिया। अलं मेति पयोजनं मे ताय इत्थीति अत्थो । अपुच्छाहं गमिस्सामीति यदि मे तुम्हे ताय सद्धिं संवासं इच्छथ, अहं तुम्हे अपुच्छित्वा विदेसं पक्कमिस्सामि।&lt;br&gt;&#xA;तस्साति मम भत्तुनो। किस्साति किं अस्स तव सामिकस्स। तया अपरद्धं ब्यालिकं कतम्।&lt;br&gt;&#xA;नपिहं अपरज्झन्ति नपि अहं तस्स किञ्चि अपरज्झिम्। अयमेव वा पाठो। नपि हिंसेमीति नपि बाधेमि। दुब्बचनन्ति दुरुत्तवचनम्। किं सक्का कातुय्येति किं मया कातुं अय्ये सक्का। यं मं विद्देस्सते भत्ताति यस्मा अकारणेनेव भत्ता मय्हं विद्देस्सते विद्देस्सं चित्तप्पकोपं करोति।&lt;br&gt;&#xA;विमनाति दोमनस्सिका। पुत्तमनुरक्खमानाति अत्तनो पुत्तं मय्हं सामिकं चित्तमनुरक्खणेन अनुरक्खन्ता। जिताम्हसे रूपिनिं लक्खिन्ति जिता अम्हसे जिता वताम्ह रूपवतिं सिरिं, मनुस्सवेसेन चरन्तिया सिरिदेवताय परिहीना वताति अत्थो।&lt;br&gt;&#xA;अड्ढस्स घरम्हि दुतियकुलिकस्साति पठमसामिकं उपादाय दुतियस्स अड्ढस्स कुलपुत्तस्स घरम्हि मं अदासि, देन्तो च ततो पठमसुङ्कतो उपड्ढसुङ्केन अदासि। येन मं विन्दथ सेट्ठीति येन सुङ्केन मं पठमं सेट्ठि विन्दथ पटिलभि, ततो उपड्ढसुङ्केनाति योजना।&lt;br&gt;&#xA;सोपीति दुतियसामिकोपि। मं पटिच्छरयीति मं नीहरि, सो मं गेहतो निक्कड्ढि। उपट्ठहन्तिन्ति दासी विय उपट्ठहन्तिं उपट्ठानं करोन्तिम्। अदूसिकन्ति अदुब्भनकम्।&lt;br&gt;&#xA;दमकन्ति कारुञ्ञाधिट्ठानताय परेसं चित्तस्स दमकम्। यथा परे किञ्चि दस्सन्ति, एवं अत्तनो कायं वाचञ्च दन्तं वूपसन्तं कत्वा परदत्तभिक्खाय विचरणकम्। जामाताति दुहितुपति। निक्खिप पोट्ठिञ्च घटिकञ्चाति तया परिदहितं पिलोतिकाखण्डञ्च भिक्खाकपालञ्च छड्डेहि।&lt;br&gt;&#xA;सोपि वसित्वा पक्खन्ति सोपि भिक्खको पुरिसो मया सद्धिं अद्धमासमत्तं वसित्वा पक्कामि।&lt;br&gt;&#xA;अथ नं भणती तातोति तं भिक्खकं मम पिता माता सब्बो च मे ञातिगणो वग्गवग्गो हुत्वा भणति। कथं? किं ते न कीरति इध तुय्हं किं नाम न किरति न साधियति, भण खिप्पम्। तं ते करिहितीति तं तुय्हं करिस्सति।&lt;br&gt;&#xA;यदि मे अत्ता सक्कोतीति यदि मय्हं अत्ता अत्ताधीनो भुजिस्सो च होति, अलं मय्हं इसिदासिया ताय पयोजनं नत्थि, तस्मा न सह वच्छं न सह वसिस्सं, एकघरे अहं ताय सह वत्थुन्ति योजना।&lt;br&gt;&#xA;विस्सज्जितो गतो सोति सो भिक्खको पितरा विस्सज्जितो यथारुचि गतो। एकाकिनीति एकिकाव। आपुच्छितून गच्छन्ति मय्हं पितरं विस्सज्जेत्वा गच्छामि। मरितुयेति मरितुम्। वाति विकप्पत्थे निपातो।&lt;br&gt;&#xA;गोचरायाति भिक्खाय, तात-कुलं आगच्छीति योजना।&lt;br&gt;&#xA;तन्ति तं जिनदत्तत्थेरिम्। उट्ठायासनं तस्सा पञ्ञापयिन्ति उट्ठहित्वा आसनं तस्सा थेरिया पञ्ञापेसिम्।&lt;br&gt;&#xA;इधेवाति इमस्मिं एव गेहे ठिता। पुत्तकाति सामञ्ञवोहारेन धीतरं अनुकम्पेन्तो आलपति। चराहि त्वं धम्मन्ति त्वं पब्बजित्वा चरितब्बं ब्रह्मचरियादिधम्मं चर। द्विजातीति ब्राह्मणजाती।&lt;br&gt;&#xA;निज्जरेस्सामीति जीरापेस्सामि विनासेस्सामि।&lt;br&gt;&#xA;बोधिन्ति सच्चाभिसम्बोधिं, मग्गञाणन्ति अत्थो। अग्गधम्मन्ति फलधम्मं, अरहत्तम्। यं सच्छिकरी द्विपदसेट्ठोति यं मग्गफलनिब्बानसञ्ञितं लोकुत्तरधम्मं द्विपदानं सेट्ठो सम्मासम्बुद्धो सच्छि अकासि, तं लभस्सूति योजना।&lt;br&gt;&#xA;सत्ताहं पब्बजिताति पब्बजिता हुत्वा सत्ताहेन। अफस्सयिन्ति फुसिं सच्छाकासिम्।&lt;br&gt;&#xA;यस्सयं फलविपाकोति यस्स पापकम्मस्स, अयं सामिकस्स अमनापभावसङ्खातो निस्सन्दफलभूतो विपाको। तं तव आचिक्खिस्सन्ति तं कम्मं तव कथेस्सामि। तन्ति आचिक्खियमानं तमेव कम्मं, तं वा मम वचनम्। एकमनाति एकग्गमना। अयमेव वा पाठो।&lt;br&gt;&#xA;नगरम्हि एरकच्छेति एवंनामके नगरे। सो परदारं असेविहन्ति सो अहं परस्स दारं असेविम्।&lt;br&gt;&#xA;चिरं पक्कोति बहूनि वस्ससतसहस्सानि निरयग्गिना दड्ढो। ततो च उट्ठहित्वाति ततो निरयतो वुट्ठितो चुतो। मक्कटिया कुच्छिमोक्कमिन्ति वानरिया कुच्छिम्हि पटिसन्धिं गण्हिम्।&lt;br&gt;&#xA;यूथपोति यूथपति। निल्लच्छेसीति पुरिसभावस्स लक्खणभूतानि बीजकानि निल्लच्छेसि नीहरि। तस्सेतं कम्मफलन्ति तस्स मय्हं एतं अतीते कतस्स कम्मस्स फलम्। यथापि गन्त्वान परदारन्ति यथा तं परदारं अतिक्कमित्वा।&lt;br&gt;&#xA;ततोति मक्कटयोनितो। सिन्धवारञ्ञेति सिन्धवरट्ठे अरञ्ञट्ठाने। एळकियाति अजिया।&lt;br&gt;&#xA;दारके परिवहित्वाति पिट्ठिं आरुय्ह कुमारके वहित्वा। किमिनावट्टोति अभिजातट्ठाने किमिपरिगतोव हुत्वा अट्टो अट्टितो। अकल्लोति गिलानो, अहोसीति वचनसेसो।&lt;br&gt;&#xA;गोवाणिजकस्साति गावियो विक्किणित्वा जीवकस्स। लाखातम्बोति लाखारसरत्तेहि विय तम्बेहि लोमेहि समन्नागतो।&lt;br&gt;&#xA;वोढूनाति वहित्वा। नङ्गलन्ति सीरं, सकटञ्च धारयामीति अत्थो । अन्धोवट्टोति काणोव हुत्वा अट्टो पीळितो।&lt;br&gt;&#xA;वीथियाति नगरवीथियम्। दासिया घरे जातोति घरदासिया कुच्छिम्हि जातो। ‘‘वण्णदासिया’’तिपि वदन्ति। नेव महिला न पुरिसोति इत्थीपि पुरिसोपि न होमि, जातिनपुंसकोति अत्थो।&lt;br&gt;&#xA;तिंसतिवस्सम्हि मतोति नपुंसको हुत्वा तिंसवस्सकाले मतो। साकटिककुलम्हीति सूतककुले। धनिकपुरिसपातबहुलम्हीति इणायिकानं पुरिसानं अधिपतनबहुले बहूहि इणायिकेहि अभिभवितब्बे।&lt;br&gt;&#xA;उस्सन्नायाति उपचिताय। विपुलायाति महतिया। वड्ढियाति इणवड्ढिया। ओकड्ढतीति अवकड्ढति। कुलघरस्माति मम जातकुलगेहतो।&lt;br&gt;&#xA;ओरुन्धतस्स पुत्तोति अस्स सत्थवाहस्स पुत्तो, मयि पटिबद्धचित्तो नामेन गिरिदासो नाम अवरुन्धति अत्तनो परिग्गहभावेन गेहे करोति।&lt;br&gt;&#xA;अनुरत्ता भत्तारन्ति भत्तारं अनुवत्तिका। तस्साहं विद्देसनमकासिन्ति तस्स भत्तुनो तं भरियं सपत्तिं विद्देसनकम्मं अकासिम्। यथा तं सो कुज्झति, एवं पटिपज्जिम्।&lt;br&gt;&#xA;यं मं अपकीरितून गच्छन्तीति यं दासी विय सक्कच्चं उपट्ठहन्तिं मं तत्थ तत्थ पतिनो अपकिरित्वा छड्डेत्वा अनपेक्खा अपगच्छन्ति। एतं तस्सा मय्हं तदा कतस्स परदारिककम्मस्स सपत्तिं विद्देसनकम्मस्स च निस्सन्दफलम्। तस्सपि अन्तो कतो मयाति तस्सपि तथा अनुनयपापककम्मस्स दारुणस्स परियन्तो इदानि मया अग्गमग्गं अधिगच्छन्तिया कतो, इतो परं किञ्चि दुक्खं नत्थीति। यं पनेत्थ अन्तरन्तरा न विभत्तं, तं वुत्तनयत्ता उत्तानत्थमेव।&lt;br&gt;&#xA;इसिदासीथेरीगाथावण्णना निट्ठिता।&lt;br&gt;&#xA;चत्तालीसनिपातवण्णना निट्ठिता।&lt;/p&gt;</description>
    </item>
    <item>
      <title>१६. महानिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/16_mahAnipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/10_therIgAthA-aTThakathA/16_mahAnipAto/</guid>
      <description>&lt;p&gt;१६. महानिपातो&lt;/p&gt;&#xA;&lt;h2 id=&#34;१-समधथरगथवणणन&#34;&gt;१. सुमेधाथेरीगाथावण्णना&lt;/h2&gt;&#xA;&lt;p&gt;महानिपाते मन्तावतिया नगरेतिआदिका सुमेधाय थेरिया गाथा। अयम्पि पुरिमबुद्धेसु कताधिकारा तत्थ तत्थ भवे विवट्टूपनिस्सयं कुसलं उपचिनन्ती, सक्कच्चं विमोक्खसम्भारे सम्भारेन्ती कोणागमनस्स भगवतो काले कुलगेहे निब्बत्तित्वा विञ्ञुतं पत्वा, अत्तनो सखीहि कुलधीताहि सद्धिं एकज्झासया हुत्वा महन्तं आरामं कारेत्वा बुद्धप्पमुखस्स भिक्खुसङ्घस्स निय्यादेसि। सा तेन पुञ्ञकम्मेन कायस्स भेदा तावतिंसं उपगच्छि। तत्थ यावतायुकं दिब्बसम्पत्तिं अनुभवित्वा ततो चुता यामेसु उपपज्जि। ततो चुता तुसितेसु, ततो चुता निम्मानरतीसु, ततो चुता परनिम्मितवसवत्तीसूति अनुक्कमेन पञ्चसु कामसग्गेसु उप्पज्जित्वा तत्थ तत्थ देवराजूनं महेसी हुत्वा ततो चुता कस्सपस्स भगवतो काले महाविभवस्स सेट्ठिनो धीता हुत्वा अनुक्कमेन विञ्ञुतं पत्वा सासने अभिप्पसन्ना हुत्वा रतनत्तयं उद्दिस्स उळारपुञ्ञकम्मं अकासि।&lt;br&gt;&#xA;तत्थ यावजीवं धम्मूपजीविनी कुसलधम्मनिरता हुत्वा ततो चुता तावतिंसेसु निब्बत्तित्वा अपरापरं सुगतीसुयेव संसरन्ती, इमस्मिं बुद्धुप्पादे मन्तावतीनगरे कोञ्चस्स नाम रञ्ञो धीता हुत्वा निब्बत्ति। तस्सा मातापितरो सुमेधाति नामं अकंसु। तं अनुक्कमेन वुद्धिप्पत्तवयप्पत्तकाले मातापितरो ‘‘वारणवतीनगरे अनिकरत्तस्स नाम रञ्ञो दस्सामा’’ति सम्मन्तेसुम्। सा पन दहरकालतो पट्ठाय अत्तनो समानवयाहि राजकञ्ञाहि दासिजनेहि च सद्धिं भिक्खुनुपस्सयं गन्त्वा भिक्खुनीनं सन्तिके धम्मं सुत्वा चिरकालतो पट्ठाय कताधिकारताय संसारे जातसंवेगा सासने अभिप्पसन्ना हुत्वा वयप्पत्तकाले कामेहि विनिवत्तितमानसा अहोसि। तेन सा मातापितूनं ञातीनं सम्मन्तनं सुत्वा ‘‘न मय्हं घरावासेन किच्चं, पब्बजिस्सामह’’न्ति आह। तं मातापितरो घरावासे नियोजेन्ता नानप्पकारेन याचन्तापि सञ्ञापेतुं नासक्खिंसु। सा ‘‘एवं मे पब्बजितुं लब्भती’’ति खग्गं गहेत्वा सयमेव अत्तनो केसे छिन्दित्वा ते एव केसे आरब्भ पटिक्कूलमनसिकारं पवत्तेन्ती तत्थ कताधिकारताय भिक्खुनीनं सन्तिके मनसिकारविधानस्स सुतपुब्बत्ता च असुभनिमित्तं उप्पादेत्वा तत्थ पठमज्झानं अधिगच्छि। अधिगतपठमज्झाना च अत्तना घरावासे उय्योजेतुं उपगते मातापितरो आदिं कत्वा अन्तोजनपरिजनं सब्बं राजकुलं सासने अभिप्पसन्नं कारेत्वा घरतो निक्खमित्वा भिक्खुनुपस्सयं गन्त्वा पब्बजि। पब्बजित्वा च विपस्सनं पट्ठपेत्वा सम्मदेव परिपक्कञाणा विमुत्तिपरिपाचनीयानं धम्मानं विसेसिताय न चिरस्सेव सह पटिसम्भिदाहि अरहत्तं पापुणि। तेन वुत्तं अपदाने (अप॰ थेरी २.१.१-१९) –&lt;br&gt;&#xA;‘‘भगवति कोणागमने, सङ्घारामम्हि नवनिवेसम्हि।&lt;br&gt;&#xA;सखियो तिस्सो जनियो, विहारदानं अदासिम्ह॥&lt;br&gt;&#xA;‘‘दसक्खत्तुं सतक्खत्तुं, दससतक्खत्तुं सतानि च सतक्खत्तुम्।&lt;br&gt;&#xA;देवेसु उपपज्जिम्ह, को पन वादो मनुस्सेसु॥&lt;br&gt;&#xA;‘‘देवेसु महिद्धिका अहुम्ह, मानुसकम्हि को पन वादो।&lt;br&gt;&#xA;सत्तरतनस्स महेसी, इत्थिरतनं अहं आसिं॥&lt;br&gt;&#xA;‘‘इध सञ्चितकुसला, सुसमिद्धकुलप्पजा।&lt;br&gt;&#xA;धनञ्जानी च खेमा च, अहम्पि च तयो जना॥&lt;br&gt;&#xA;‘‘आरामं सुकतं कत्वा, सब्बावयवमण्डितम्।&lt;br&gt;&#xA;बुद्धप्पमुखसङ्घस्स, निय्यादेत्वा पमोदिता॥&lt;br&gt;&#xA;‘‘यत्थ यत्थूपपज्जामि, तस्स कम्मस्स वाहसा।&lt;br&gt;&#xA;देवेसु अग्गतं पत्ता, मनुस्सेसु तथेव च॥&lt;br&gt;&#xA;‘‘इमस्मिंयेव कप्पम्हि, ब्रह्मबन्धु महायसो।&lt;br&gt;&#xA;कस्सपो नाम गोत्तेन, उप्पज्जि वदतं वरो॥&lt;br&gt;&#xA;‘‘उपट्ठाको महेसिस्स, तदा आसि नरिस्सरो।&lt;br&gt;&#xA;कासिराजा किकी नाम, बाराणसिपुरुत्तमे॥&lt;br&gt;&#xA;‘‘तस्सासुं सत्त धीतरो, राजकञ्ञा सुखेधिता।&lt;br&gt;&#xA;बुद्धोपट्ठाननिरता, ब्रह्मचरियं चरिंसु ता॥&lt;br&gt;&#xA;‘‘तासं सहायिका हुत्वा, सीलेसु सुसमाहिता।&lt;br&gt;&#xA;दत्वा दानानि सक्कच्चं, अगारेव वतं चरिं॥&lt;br&gt;&#xA;‘‘तेन कम्मेन सुकतेन, चेतनापणिधीहि च।&lt;br&gt;&#xA;जहित्वा मानुसं देहं, तावतिंसूपगा अहं॥&lt;br&gt;&#xA;‘‘ततो चुता याममगं, ततोहं तुसितं गता।&lt;br&gt;&#xA;ततो च निम्मानरतिं, वसवत्तिपुरं गता॥&lt;br&gt;&#xA;‘‘यत्थ यत्थूपपज्जामि, पुञ्ञकम्मसमोहिता।&lt;br&gt;&#xA;तत्थ तत्थेव राजूनं, महेसित्तमहारयिं॥&lt;br&gt;&#xA;‘‘ततो चुता मनुस्सत्ते, राजूनं चक्कवत्तिनम्।&lt;br&gt;&#xA;मण्डलीनञ्च राजूनं, महेसित्तमकारयिं॥&lt;br&gt;&#xA;‘‘सम्पत्तिमनुभोत्वान, देवेसु मानुसेसु च।&lt;br&gt;&#xA;सब्बत्थ सुखिता हुत्वा, नेकजातीसु संसरिं॥&lt;br&gt;&#xA;‘‘सो हेतु सो पभवो, तम्मूलं साव सासने खन्ती।&lt;br&gt;&#xA;तं पठमसमोधानं, तं धम्मरताय निब्बानं॥&lt;br&gt;&#xA;‘‘किलेसा झापिता मय्हं, भवा सब्बे समूहता।&lt;br&gt;&#xA;नागीव बन्धनं छेत्वा, विहरामि अनासवा॥&lt;br&gt;&#xA;‘‘स्वागतं वत मे आसि, बुद्धसेट्ठस्स सन्तिके।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;‘‘पटिसम्भिदा चतस्सो, विमोक्खापि च अट्ठिमे।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा उदानवसेन –&lt;br&gt;&#xA;४५०.&lt;br&gt;&#xA;‘‘मन्तावतिया नगरे, रञ्ञो कोञ्चस्स अग्गमहेसिया।&lt;br&gt;&#xA;धीता आसिं सुमेधा, पसादिता सासनकरेहि॥&lt;br&gt;&#xA;४५१.&lt;br&gt;&#xA;‘‘सीलवती चित्तकथा, बहुस्सुता बुद्धसासने विनिता।&lt;br&gt;&#xA;मातापितरो उपगम्म, भणति उभयो निसामेथ॥&lt;br&gt;&#xA;४५२.&lt;br&gt;&#xA;‘‘निब्बानाभिरताहं , असस्सतं भवगतं यदिपि दिब्बम्।&lt;br&gt;&#xA;किमङ्गं पन तुच्छा कामा, अप्पस्सादा बहुविघाता॥&lt;br&gt;&#xA;४५३.&lt;br&gt;&#xA;‘‘कामा कटुका आसी, विसूपमा येसु मुच्छिता बाला।&lt;br&gt;&#xA;ते दीघरत्तं निरये, समप्पिता हञ्ञन्ते दुक्खिता॥&lt;br&gt;&#xA;४५४.&lt;br&gt;&#xA;‘‘सोचन्ति पापकम्मा, विनिपाते पापवद्धिनो सदा।&lt;br&gt;&#xA;कायेन च वाचाय च, मनसा च असंवुता बाला॥&lt;br&gt;&#xA;४५५.&lt;br&gt;&#xA;‘‘बाला ते दुप्पञ्ञा, अचेतना दुक्खसमुदयोरुद्धा।&lt;br&gt;&#xA;देसेन्ते अजानन्ता, न बुज्झरे अरियसच्चानि॥&lt;br&gt;&#xA;४५६.&lt;br&gt;&#xA;‘‘सच्चानि ‘अम्म’बुद्धवरदेसि, तानि ते बहुतरा अजानन्ता ये।&lt;br&gt;&#xA;अभिनन्दन्ति भवगतं, पिहेन्ति देवेसु उपपत्तिं॥&lt;br&gt;&#xA;४५७.&lt;br&gt;&#xA;‘‘देवेसुपि उपपत्ति, असस्सता भवगते अनिच्चम्हि।&lt;br&gt;&#xA;न च सन्तसन्ति बाला, पुनप्पुनं जायितब्बस्स॥&lt;br&gt;&#xA;४५८.&lt;br&gt;&#xA;‘‘चत्तारो विनिपाता, दुवे च गतियो कथञ्चि लब्भन्ति।&lt;br&gt;&#xA;न च विनिपातगतानं, पब्बज्जा अत्थि निरयेसु॥&lt;br&gt;&#xA;४५९.&lt;br&gt;&#xA;‘‘अनुजानाथ मं उभयो, पब्बजितुं दसबलस्स पावचने।&lt;br&gt;&#xA;अप्पोस्सुक्का घटिस्सं, जातिमरणप्पहानाय॥&lt;br&gt;&#xA;४६०.&lt;br&gt;&#xA;‘‘किं भवगते अभिनन्दि, तेन कायकलिना असारेन।&lt;br&gt;&#xA;भवतण्हाय निरोधा, अनुजानाथ पब्बजिस्सामि॥&lt;br&gt;&#xA;४६१.&lt;br&gt;&#xA;‘‘बुद्धानं उप्पादो, विवज्जितो अक्खणो खणो लद्धो।&lt;br&gt;&#xA;सीलानि ब्रह्मचरियं, यावजीवं न दूसेय्यं॥&lt;br&gt;&#xA;४६२.&lt;br&gt;&#xA;‘‘एवं भणति सुमेधा, मातापितरो ‘न ताव आहारम्।&lt;br&gt;&#xA;आहरिस्सं गहट्ठा, मरणवसं गताव हेस्सामि’॥&lt;br&gt;&#xA;४६३.&lt;br&gt;&#xA;‘‘माता दुक्खिता रोदति पिता च।&lt;br&gt;&#xA;अस्सा सब्बसो समभिहतो।&lt;br&gt;&#xA;घटेन्ति सञ्ञापेतुं, पासादतले छमापतितं॥&lt;br&gt;&#xA;४६४.&lt;br&gt;&#xA;‘‘उट्ठेहि पुत्तक किं सोचि, तेन दिन्नासि वारणवतिम्हि।&lt;br&gt;&#xA;राजा अनीकरत्तो, अभिरूपो तस्स त्वं दिन्ना॥&lt;br&gt;&#xA;४६५.&lt;br&gt;&#xA;‘‘अग्गमहेसी भविस्ससि, अनिकरत्तस्स राजिनो भरिया।&lt;br&gt;&#xA;सीलानि ब्रह्मचरियं, पब्बज्जा दुक्करा पुत्तक॥&lt;br&gt;&#xA;४६६.&lt;br&gt;&#xA;‘‘रज्जे आणा धनमिस्सरियं, भोगा सुखा दहरिकासि।&lt;br&gt;&#xA;भुञ्जाहि कामभोगे, वारेय्यं होतु ते पुत्त॥&lt;br&gt;&#xA;४६७.&lt;br&gt;&#xA;‘‘अथ ने भणति सुमेधा, मा एदिसिकानि भवगतमसारम्।&lt;br&gt;&#xA;पब्बज्जा वा होहिति, मरणं वा मे न चेव वारेय्यं॥&lt;br&gt;&#xA;४६८.&lt;br&gt;&#xA;‘‘किमिव पूतिकायमसुचिं, सवनगन्धं भयानकं कुणपम्।&lt;br&gt;&#xA;अभिसंविसेय्यं भस्तं, असकिं पग्घरितं असुचिपुण्णं॥&lt;br&gt;&#xA;४६९.&lt;br&gt;&#xA;‘‘किमिव तहं जानन्ती, विकूलकं मंससोणितुपलित्तम्।&lt;br&gt;&#xA;किमिकुललयं सकुणभत्तं, कळेवरं किस्स दियतीति॥&lt;br&gt;&#xA;४७०.&lt;br&gt;&#xA;‘‘निब्बुय्हति सुसानं, अचिरं कायो अपेतविञ्ञाणो।&lt;br&gt;&#xA;छुद्धो कळिङ्गरं विय, जिगुच्छमानेहि ञातीहि॥&lt;br&gt;&#xA;४७१.&lt;br&gt;&#xA;‘‘छुद्धून नं सुसाने, परभत्तं न्हायन्ति जिगुच्छन्ता।&lt;br&gt;&#xA;नियका मातापितरो, किं पन साधारणा जनता॥&lt;br&gt;&#xA;४७२.&lt;br&gt;&#xA;‘‘अज्झोसिता असारे, कळेवरे अट्ठिन्हारुसङ्घाते।&lt;br&gt;&#xA;खेळस्सुच्चारस्सवपरिपुण्णे पूतिकायम्हि॥&lt;br&gt;&#xA;४७३.&lt;br&gt;&#xA;‘‘यो नं विनिब्भुजित्वा, अब्भन्तरमस्स बाहिरं कयिरा।&lt;br&gt;&#xA;गन्धस्स असहमाना, सकापि माता जिगुच्छेय्य॥&lt;br&gt;&#xA;४७४.&lt;br&gt;&#xA;‘‘खन्धधातुआयतनं, सङ्खतं जातिमूलकं दुक्खम्।&lt;br&gt;&#xA;योनिसो अनुविचिनन्ती, वारेय्यं किस्स इच्छेय्यं॥&lt;br&gt;&#xA;४७५.&lt;br&gt;&#xA;‘‘दिवसे दिवसे तिसत्ति, सतानि नवनवा पतेय्युं कायम्हि।&lt;br&gt;&#xA;वस्ससतम्पि च घातो, सेय्यो दुक्खस्स चेवं खयो॥&lt;br&gt;&#xA;४७६.&lt;br&gt;&#xA;‘‘अज्झुपगच्छे घातं, यो विञ्ञायेवं सत्थुनो वचनम्।&lt;br&gt;&#xA;दीघो तेसं संसारो, पुनप्पुनं हञ्ञमानानं॥&lt;br&gt;&#xA;४७७.&lt;br&gt;&#xA;‘‘देवेसु मनुस्सेसु च, तिरच्छानयोनिया असुरकाये।&lt;br&gt;&#xA;पेतेसु च निरयेसु च, अपरिमिता दिस्सन्ते घाता॥&lt;br&gt;&#xA;४७८.&lt;br&gt;&#xA;‘‘घाता निरयेसु बहू, विनिपातगतस्स पीळियमानस्स।&lt;br&gt;&#xA;देवेसुपि अत्ताणं, निब्बानसुखा परं नत्थि॥&lt;br&gt;&#xA;४७९.&lt;br&gt;&#xA;‘‘पत्ता ते निब्बानं, ये युत्ता दसबलस्स पावचने।&lt;br&gt;&#xA;अप्पोस्सुक्का घटेन्ति, जातिमरणप्पहानाय॥&lt;br&gt;&#xA;४८०.&lt;br&gt;&#xA;‘‘अज्जेव तातभिनिक्खमिस्सं, भोगेहि किं असारेहि।&lt;br&gt;&#xA;निब्बिन्ना मे कामा, वन्तसमा तालवत्थुकता॥&lt;br&gt;&#xA;४८१.&lt;br&gt;&#xA;‘‘सा चेवं भणति पितरमनीकरत्तो, च यस्स सा दिन्ना।&lt;br&gt;&#xA;उपयासि वारणवते, वारेय्यमुपट्ठिते काले॥&lt;br&gt;&#xA;४८२.&lt;br&gt;&#xA;‘‘अथ असितनिचितमुदुके, केसे खग्गेन छिन्दिय सुमेधा।&lt;br&gt;&#xA;पासादं पिदहित्वा, पठमज्झानं समापज्जि॥&lt;br&gt;&#xA;४८३.&lt;br&gt;&#xA;‘‘सा च तहिं समापन्ना, अनीकरत्तो च आगतो नगरम्।&lt;br&gt;&#xA;पासादे च सुमेधा, अनिच्चसञ्ञं सुभावेति॥&lt;br&gt;&#xA;४८४.&lt;br&gt;&#xA;‘‘सा च मनसि करोति, अनीकरत्तो च आरुही तुरितम्।&lt;br&gt;&#xA;मणिकनकभूसितङ्गो, कतञ्जली याचति सुमेधं॥&lt;br&gt;&#xA;४८५.&lt;br&gt;&#xA;‘‘रज्जे आणा धनमिस्सरियं, भोगा सुखा दहरिकासि।&lt;br&gt;&#xA;भुञ्जाहि कामभोगे, कामसुखा दुल्लभा लोके॥&lt;br&gt;&#xA;४८६.&lt;br&gt;&#xA;‘‘निस्सट्ठं ते रज्जं, भोगे भुञ्जस्सु देहि दानानि।&lt;br&gt;&#xA;मा दुम्मना अहोसि, मातापितरो ते दुक्खिता॥&lt;br&gt;&#xA;४८७.&lt;br&gt;&#xA;‘‘तं तं भणति सुमेधा, कामेहि अनत्थिका विगतमोहा।&lt;br&gt;&#xA;मा कामे अभिनन्दि, कामेस्वादीनवं पस्स॥&lt;br&gt;&#xA;४८८.&lt;br&gt;&#xA;‘‘चातुद्दीपो राजा, मन्धाता आसि कामभोगिनमग्गो।&lt;br&gt;&#xA;अतित्तो कालङ्कतो, न चस्स परिपूरिता इच्छा॥&lt;br&gt;&#xA;४८९.&lt;br&gt;&#xA;‘‘सत्त रतनानि वस्सेय्य, वुट्ठिमा दसदिसा समन्तेन।&lt;br&gt;&#xA;न चत्थि तित्ति कामानं, अतित्ताव मरन्ति नरा॥&lt;br&gt;&#xA;४९०.&lt;br&gt;&#xA;‘‘असिसूनूपमा कामा, कामा सप्पसिरोपमा।&lt;br&gt;&#xA;उक्कोपमा अनुदहन्ति, अट्ठिकङ्कलसन्निभा॥&lt;br&gt;&#xA;४९१.&lt;br&gt;&#xA;‘‘अनिच्चा अधुवा कामा, बहुदुक्खा महाविसा।&lt;br&gt;&#xA;अयोगुळोव सन्तत्तो, अघमूला दुखप्फला॥&lt;br&gt;&#xA;४९२.&lt;br&gt;&#xA;‘‘रुक्खफलूपमा कामा, मंसपेसूपमा दुखा।&lt;br&gt;&#xA;सुपिनोपमा वञ्चनिया, कामा याचितकूपमा॥&lt;br&gt;&#xA;४९३.&lt;br&gt;&#xA;‘‘सत्तिसूलूपमा कामा, रोगो गण्डो अघं निघम्।&lt;br&gt;&#xA;अङ्गारकासुसदिसा, अघमूलं भयं वधो॥&lt;br&gt;&#xA;४९४.&lt;br&gt;&#xA;‘‘एवं बहुदुक्खा कामा, अक्खाता अन्तरायिका।&lt;br&gt;&#xA;गच्छथ न मे भवगते, विस्सासो अत्थि अत्तनो॥&lt;br&gt;&#xA;४९५.&lt;br&gt;&#xA;‘‘किं मम परो करिस्सति, अत्तनो सीसम्हि डय्हमानम्हि।&lt;br&gt;&#xA;अनुबन्धे जरामरणे, तस्स घाताय घटितब्बं॥&lt;br&gt;&#xA;४९६.&lt;br&gt;&#xA;‘‘द्वारं अपापुरित्वानहं, मातापितरो अनीकरत्तञ्च।&lt;br&gt;&#xA;दिस्वान छमं निसिन्ने, रोदन्ते इदमवोचं॥&lt;br&gt;&#xA;४९७.&lt;br&gt;&#xA;‘‘दीघो बालानं संसारो, पुनप्पुनञ्च रोदतम्।&lt;br&gt;&#xA;अनमतग्गे पितु मरणे, भातु वधे अत्तनो च वधे॥&lt;br&gt;&#xA;४९८.&lt;br&gt;&#xA;‘‘अस्सु थञ्ञं रुधिरं, संसारं अनमतग्गतो सरथ।&lt;br&gt;&#xA;सत्तानं संसरतं, सराहि अट्ठीनञ्च सन्निचयं॥&lt;br&gt;&#xA;४९९.&lt;br&gt;&#xA;‘‘सर चतुरोदधी, उपनीते अस्सुथञ्ञरुधिरम्हि।&lt;br&gt;&#xA;सर एककप्पमट्ठीनं, सञ्चयं विपुलेन समं॥&lt;br&gt;&#xA;५००.&lt;br&gt;&#xA;‘‘अनमतग्गे संसरतो, महिं जम्बुदीपमुपनीतम्।&lt;br&gt;&#xA;कोलट्ठिमत्तगुळिका, माता मातुस्वेव नप्पहोन्ति॥&lt;br&gt;&#xA;५०१.&lt;br&gt;&#xA;‘‘तिणकट्ठसाखापलासं, उपनीतं अनमतग्गतो सर।&lt;br&gt;&#xA;चतुरङ्गुलिका घटिका, पितुपितुस्वेव नप्पहोन्ति॥&lt;br&gt;&#xA;५०२.&lt;br&gt;&#xA;‘‘सर काणकच्छपं पुब्बसमुद्दे, अपरतो च युगछिद्दम्।&lt;br&gt;&#xA;सिरं तस्स च पटिमुक्कं, मनुस्सलाभम्हि ओपम्मं॥&lt;br&gt;&#xA;५०३.&lt;br&gt;&#xA;‘‘सर रूपं फेणपिण्डोपमस्स, कायकलिनो असारस्स।&lt;br&gt;&#xA;खन्धे पस्स अनिच्चे, सराहि निरये बहुविघाते॥&lt;br&gt;&#xA;५०४.&lt;br&gt;&#xA;‘‘सर कटसिं वड्ढेन्ते, पुनप्पुनं तासु तासु जातीसु।&lt;br&gt;&#xA;सर कुम्भीलभयानि च, सराहि चत्तारि सच्चानि॥&lt;br&gt;&#xA;५०५.&lt;br&gt;&#xA;‘‘अमतम्हि विज्जमाने, किं तव पञ्चकटुकेन पीतेन।&lt;br&gt;&#xA;सब्बा हि कामरतियो, कटुकतरा पञ्चकटुकेन॥&lt;br&gt;&#xA;५०६.&lt;br&gt;&#xA;‘‘अमतम्हि विज्जमाने, किं तव कामेहि ये परिळाहा।&lt;br&gt;&#xA;सब्बा हि कामरतियो, जलिता कुथिता कम्पिता सन्तापिता॥&lt;br&gt;&#xA;५०७.&lt;br&gt;&#xA;‘‘असपत्तम्हि समाने, किं तव कामेहि ये बहुसपत्ता।&lt;br&gt;&#xA;राजग्गिचोरउदकप्पियेहि, साधारणा कामा बहुसपत्ता॥&lt;br&gt;&#xA;५०८.&lt;br&gt;&#xA;‘‘मोक्खम्हि विज्जमाने, किं तव कामेहि येसु वधबन्धो।&lt;br&gt;&#xA;कामेसु हि असकामा, वधबन्धदुखानि अनुभोन्ति॥&lt;br&gt;&#xA;५०९.&lt;br&gt;&#xA;‘‘आदीपिता तिणुक्का, गण्हन्तं दहन्ति नेव मुञ्चन्तम्।&lt;br&gt;&#xA;उक्कोपमा हि कामा, दहन्ति ये ते न मुञ्चन्ति॥&lt;br&gt;&#xA;५१०.&lt;br&gt;&#xA;‘‘मा अप्पकस्स हेतु, कामसुखस्स विपुलं जही सुखम्।&lt;br&gt;&#xA;मा पुथुलोमोव बळिसं, गिलित्वा पच्छा विहञ्ञसि॥&lt;br&gt;&#xA;५११.&lt;br&gt;&#xA;‘‘कामं कामेसु दमस्सु, ताव सुनखोव सङ्खलाबद्धो।&lt;br&gt;&#xA;काहिन्ति खु तं कामा, छाता सुनखंव चण्डाला॥&lt;br&gt;&#xA;५१२.&lt;br&gt;&#xA;‘‘अपरिमितञ्च दुक्खं, बहूनि च चित्तदोमनस्सानि।&lt;br&gt;&#xA;अनुभोहिसि कामयुत्तो, पटिनिस्सज अद्धुवे कामे॥&lt;br&gt;&#xA;५१३.&lt;br&gt;&#xA;‘‘अजरम्हि विज्जमाने, किं तव कामेहि येसु जरा।&lt;br&gt;&#xA;मरणब्याधिगहिता, सब्बा सब्बत्थ जातियो॥&lt;br&gt;&#xA;५१४.&lt;br&gt;&#xA;‘‘इदमजरमिदममरं, इदमजरामरं पदमसोकम्।&lt;br&gt;&#xA;असपत्तमसम्बाधं, अखलितमभयं निरुपतापं॥&lt;br&gt;&#xA;५१५.&lt;br&gt;&#xA;‘‘अधिगतमिदं बहूहि, अमतं अज्जापि च लभनीयमिदम्।&lt;br&gt;&#xA;यो योनिसो पयुञ्जति, न च सक्का अघटमानेन॥&lt;br&gt;&#xA;५१६.&lt;br&gt;&#xA;‘‘एवं भणति सुमेधा, सङ्खारगते रतिं अलभमाना।&lt;br&gt;&#xA;अनुनेन्ती अनिकरत्तं, केसे च छमं खिपि सुमेधा॥&lt;br&gt;&#xA;५१७.&lt;br&gt;&#xA;‘‘उट्ठाय अनिकरत्तो, पञ्जलिको याचतस्सा पितरं सो।&lt;br&gt;&#xA;विस्सज्जेथ सुमेधं, पब्बजितुं विमोक्खसच्चदस्सा॥&lt;br&gt;&#xA;५१८.&lt;br&gt;&#xA;‘‘विस्सज्जिता मातापितूहि, पब्बजि सोकभयभीता।&lt;br&gt;&#xA;छ अभिञ्ञा सच्छिकता, अग्गफलं सिक्खमानाय॥&lt;br&gt;&#xA;५१९.&lt;br&gt;&#xA;‘‘अच्छरियमब्भुतं तं, निब्बानं आसि राजकञ्ञाय।&lt;br&gt;&#xA;पुब्बेनिवासचरितं, यथा ब्याकरि पच्छिमे काले॥&lt;br&gt;&#xA;५२०.&lt;br&gt;&#xA;‘‘भगवति कोणागमने, सङ्घारामम्हि नवनिवेसम्हि।&lt;br&gt;&#xA;सखियो तिस्सो जनियो, विहारदानं अदासिम्ह॥&lt;br&gt;&#xA;५२१.&lt;br&gt;&#xA;‘‘दसक्खत्तुं सतक्खत्तुं, दससतक्खत्तुं सतानि च सतक्खत्तुम्।&lt;br&gt;&#xA;देवेसु उपपज्जिम्ह, को पन वादो मनुस्सेसु॥&lt;br&gt;&#xA;५२२.&lt;br&gt;&#xA;‘‘देवेसु महिद्धिका अहुम्ह, मानुसकम्हि को पन वादो।&lt;br&gt;&#xA;सत्तरतनस्स महेसी, इत्थिरतनं अहं आसिं॥&lt;br&gt;&#xA;५२३.&lt;br&gt;&#xA;‘‘सो हेतु सो पभवो, तं मूलं साव सासने खन्ती।&lt;br&gt;&#xA;तं पठमसमोधानं, तं धम्मरताय निब्बानं॥&lt;br&gt;&#xA;५२४.&lt;br&gt;&#xA;‘‘एवं करोन्ति ये सद्दहन्ति, वचनं अनोमपञ्ञस्स।&lt;br&gt;&#xA;निब्बिन्दन्ति भवगते, निब्बिन्दित्वा विरज्जन्ती’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ मन्तवतिया नगरेति मन्तवतीति एवंनामके नगरे। रञ्ञो कोञ्चस्साति कोञ्चस्स नाम रञ्ञो महेसिया कुच्छिम्हि जाता धीता आसिम्। सुमेधाति नामेन सुमेधा। पसादिता सासनकरेहीति सत्थुसासनकरेहि अरियेहि धम्मदेसनाय सासने पसादिता सञ्जातरतनत्तयप्पसादा कता।&lt;br&gt;&#xA;सीलवतीति आचारसीलसम्पन्ना। चित्तकथाति चित्तधम्मकथा। बहुस्सुताति भिक्खुनीनं सन्तिके परियत्तिधम्मस्सुतियुता। बुद्धसासने विनीताति एवं पवत्ति, एवं निवत्ति, इति सीलं, इति समाधि, इति पञ्ञाति सुत्तानुगतेन (दी॰ नि॰ २.१८६) योनिसोमनसिकारेन तदङ्गतो किलेसानं विनिवत्तत्ता बुद्धानं सासने विनीता संयतकायवाचाचित्ता। उभयो निसामेथाति तुम्हे द्वेपि मम वचनं निसामेथ, मातापितरो उपगन्त्वा भणतीति योजना।&lt;br&gt;&#xA;यदिपि दिब्बन्ति देवलोकपरियापन्नम्पि भवगतं नाम सब्बम्पि असस्सतं अनिच्चं दुक्खं विपरिणामधम्मम्। किमङ्गं पन तुच्छा कामाति किमङ्गं पन मानुसका कामा, ते सब्बेपि असारकभावतो तुच्छा रित्ता, सत्थधारायं मधुबिन्दु विय अप्पस्सादा, एतरहि आयतिञ्च विपुलदुक्खताय बहुविघाता।&lt;br&gt;&#xA;कटुकाति अनिट्ठा। सप्पटिभयट्ठेन आसीविसूपमा। येसु कामेसु। मुच्छिताति अज्झोसिता। समप्पिताति सकम्मुना सब्बसो अप्पिता खित्ता, उपपन्नाति अत्थो । हञ्ञन्तेति बाधीयन्ति।&lt;br&gt;&#xA;विनिपातेति अपाये।&lt;br&gt;&#xA;अचेतनाति अत्तहितचेतनाय अभावेन अचेतना। दुक्खसमुदयोरुद्धाति तण्हानिमित्तसंसारे अवरुद्धा। देसेन्तेति चतुसच्चधम्मे देसियमाने। अजानन्ताति अत्थं अजानन्ता। न बुज्झरे अरियसच्चानीति दुक्खादीनि अरियसच्चानि न पटिबुज्झन्ति।&lt;br&gt;&#xA;अम्माति मातरं पमुखं कत्वा आलपति। ते बहुतरा अजानन्ताति ये अभिनन्दन्ति भवगतं पिहेन्ति देवेसु उपपत्तिं बुद्धवरदेसितानि सच्चानि अजानन्ता, तेयेव च इमस्मिं लोके बहुतराति योजना।&lt;br&gt;&#xA;भवगते अनिच्चम्हीति सब्बस्मिं भवे अनिच्चे देवेसु उपपत्ति न सस्सता, एवं सन्तेपि न च सन्तसन्ति बाला न उत्तसन्ति न संवेगं आपज्जन्ति। पुनप्पुनं जायितब्बस्साति अपरापरं उपपज्जमानस्स।&lt;br&gt;&#xA;चत्तारो विनिपाताति निरयो तिरच्छानयोनि पेत्तिविसयो असुरयोनीति इमे चत्तारो सुखसमुस्सयतो विनिपातगतियो। मनुस्सदेवूपपत्तिसञ्ञिता पन द्वेव गतियो कथञ्चि किच्छेन कसिरेन लब्भन्ति पुञ्ञकम्मस्स दुक्करत्ता। निरयेसूति सुखरहितेसु अपायेसु।&lt;br&gt;&#xA;अप्पोस्सुक्काति अञ्ञकिच्चेसु निरुस्सुक्का। घटिस्सन्ति वायमिस्सं भावनं अनुयुञ्जिस्सामि, कायकलिना असारेन भवगते किं अभिनन्दितेनाति योजना।&lt;br&gt;&#xA;भवतण्हाय निरोधाति भवगताय तण्हाय निरोधहेतु निरोधत्थम्।&lt;br&gt;&#xA;बुद्धानं उप्पादो लद्धो, विवज्जितो निरयूपपत्तिआदिको अट्ठविधो अक्खणो, खणो नवमो खणो लद्धोति योजना। सीलानीति चतुपारिसुद्धिसीलानि। ब्रह्मचरियन्ति सासनब्रह्मचरियम्। न दूसेय्यन्ति न कोपेय्यामि।&lt;br&gt;&#xA;न ताव आहारं आहरिस्सं गहट्ठाति ‘‘नेव ताव अहं गहट्ठा हुत्वा आहारं आहरिस्सामि, सचे पब्बज्जं न लभिस्सामि, मरणवसमेव गता भविस्सामी’’ति एवं सुमेधा मातापितरो भणतीति योजना।&lt;br&gt;&#xA;अस्साति सुमेधाय। सब्बसो समभिहतोति अस्सूहि सब्बसो अभिहतमुखो। घटेन्ति सञ्ञापेतुन्ति पासादतले छमापतितं सुमेधं माता च पिता च गिहिभावाय सञ्ञापेतुं घटेन्ति वायमन्ति। ‘‘घटेन्ति वायमन्ती’’तिपि पाठो, सो एवत्थो।&lt;br&gt;&#xA;किं सोचितेनाति ‘‘पब्बज्जं न लभिस्सामी’’ति किं सोचनेन। दिन्नासि वारणवतिम्हीति वारणवतीनगरे दिन्ना असि। ‘‘दिन्नासी’’ति वत्वा पुनपि ‘‘त्वं दिन्ना’’ति वचनं दळ्हं दिन्नभावदस्सनत्थम्।&lt;br&gt;&#xA;रज्जे आणाति अनिकरत्तस्स रज्जे तव आणा पवत्तति। धनमिस्सरियन्ति इमस्मिं कुले पतिकुले च धनं इस्सरियञ्च, भोगा सुखा अतिविय इट्ठा भोगाति सब्बमिदं तुय्हं उपट्ठितं हत्थगतम्। दहरिकासीति तरुणी चासि, तस्मा भुञ्जाहि कामभोगे। तेन कारणेन वारेय्यं होतु ते पुत्ताति योजना।&lt;br&gt;&#xA;नेति मातापितरो। मा एदिसिकानीति एवरूपानि रज्जे आणादीनि मा भवन्तु। कस्माति चे आह ‘‘भगवतमसार’’न्तिआदि।&lt;br&gt;&#xA;किमिवाति किमि विय। पूतिकायन्ति इमं पूतिकळेवरम्। सवनगन्धन्ति विस्सट्ठविस्सगन्धम्। भयानकन्ति अवीतरागानं भयावहम्। कुणपं अभिसंविसेय्यं भस्तन्ति कुणपभरितं चम्मपसिब्बकं, असकिं पग्घरितं असुचिपुण्णं नानप्पकारस्स असुचिनो पुण्णं हुत्वा असकिं सब्बकालं अधिपग्घरन्तं ‘‘मम इद’’न्ति अभिनिवेसेय्यम्।&lt;br&gt;&#xA;किमिव तहं जानन्ती, विकूलकन्ति अतिविय पटिक्कूलं असुचीहि मंसपेसीहि सोणितेहि च उपलित्तं अनेकेसं किमिकुलानं आलयं सकुणानं भत्तभूतम्। ‘‘किमिकुलालसकुणभत्त’’न्तिपि पाठो, किमीनं अवसिट्ठसकुणानञ्च भत्तभूतन्ति अत्थो। तं अहं कळेवरं जानन्ती ठिता। तं मं इदानि वारेय्यवसेन किस्स केन नाम कारणेन दिय्यतीति दस्सेति। तस्स तञ्च दानं किमिव किं विय होतीति योजना।&lt;br&gt;&#xA;निब्बुय्हति सुसानं, अचिरं कायो अपेतविञ्ञाणोति अयं कायो अचिरेनेव अपगतविञ्ञाणो सुसानं निब्बुय्हति उपनीयति। छुद्धोति छड्डितो। कळिङ्गरं वियाति निरत्थककट्ठखण्डसदिसो। जिगुच्छमानेहि ञातीहीति ञातिजनेहिपि जिगुच्छमानेहि।&lt;br&gt;&#xA;छुद्धून नं सुसानेति नं कळेवरं सुसाने छड्डेत्वा। परभत्तन्ति परेसं सोणसिङ्गालादीनं भत्तभूतम्। न्हायन्ति जिगुच्छन्ताति ‘‘इमस्स पच्छतो आगता’’ति एत्तकेनापि जिगुच्छमाना ससीसं निमुज्जन्ता न्हायन्ति, पगेव फुट्ठवन्तो। नियका मातापितरोति अत्तनो मातापितरोपि। किं पन साधारणा जनताति इतरो पन समूहो जिगुच्छतीति किमेव वत्तब्बम्।&lt;br&gt;&#xA;अज्झोसिताति तण्हावसेन अभिनिविट्ठा। असारेति निच्चसारादिसाररहिते।&lt;br&gt;&#xA;विनिब्भुजित्वाति विञ्ञाणविनिब्भोगं कत्वा। गन्धस्स असहमानाति गन्धं अस्स कायस्स असहन्ती। सकापि माताति अत्तनो मातापि जिगुच्छेय्य कोट्ठासानं विनिब्भुज्जनेन पटिक्कूलभावाय सुट्ठुतरं उपट्ठहनतो।&lt;br&gt;&#xA;खन्धधातुआयतनन्ति रूपक्खन्धादयो इमे पञ्चक्खन्धा, चक्खुधातुआदयो इमा अट्ठारसधातुयो, चक्खायतनादीनि इमानि द्वादसायतनानीति एवं खन्धा धातुयो आयतनानि चाति सब्बं इदं रूपारूपधम्मजातं समेच्च सम्भुय्य पच्चयेहि कतत्ता सङ्खतं, तयिदं तस्मिं भवे पवत्तमानं दुक्खं, जातिपच्चयत्ता जातिमूलकन्ति। एवं योनिसो उपायेन अनुविचिनन्ती चिन्तयन्ती, वारेय्यं विवाहं, किस्स केन कारणेन इच्छिस्सामि।&lt;br&gt;&#xA;‘‘सीलानि ब्रह्मचरियं, पब्बज्जा दुक्करा’’ति यदेतं मातापितूहि वुत्तं तस्स पटिवचनं दातुं ‘‘दिवसे दिवसे’’तिआदि वुत्तम्। तत्थ दिवसे दिवसे तिसत्तिसतानि नवनवा पतेय्युं कायम्हीति दिने दिने तीणि सत्तिसतानि तावदेव पीतनिसितभावेन अभिनवानि कायस्मिं सम्पतेय्युम्। वस्ससतम्पि च घातो सेय्योति निरन्तरं वस्ससतम्पि पतमानो यथावुत्तो सत्तिघातो सेय्यो। दुक्खस्स चेवं खयोति एवं चे वट्टदुक्खस्स परिक्खयो भवेय्य, एवं महन्तम्पि पवत्तिदुक्खं अधिवासेत्वा निब्बानाधिगमाय उस्साहो करणीयोति अधिप्पायो।&lt;br&gt;&#xA;अज्झुपगच्छेति सम्पटिच्छेय्य। एवन्ति वुत्तनयेन। इदं वुत्तं होति – यो पुग्गलो अनमतग्गं संसारं अपरिमाणञ्च वट्टदुक्खं दीपेन्तं सत्थुनो वचनं विञ्ञाय ठितो यथावुत्तं सत्तिघातदुक्खं सम्पटिच्छेय्य, तेन चेव वट्टदुक्खस्स परिक्खयो सियाति। तेनाह – ‘‘दीघो तेसं संसारो, पुनप्पुनञ्च हञ्ञमानान’’न्ति, अपरापरं जातिजराब्याधिमरणादीहि बाधियमानानन्ति अत्थो।&lt;br&gt;&#xA;असुरकायेति कालकञ्चिकादि पेतासुरनिकाये। घाताति कायचित्तानं उपघाता वधा।&lt;br&gt;&#xA;बहूति पञ्चविधबन्धनादिकम्मकारणवसेन पवत्तियमाना बहू अनेकघाता। विनिपातगतस्साति सेसापायसङ्खातं विनिपातं उपगतस्सापि। पीळियमानस्साति तिरच्छानादिअत्तभावे अभिघातादीहि आबाधियमानस्स। देवेसुपि अत्ताणन्ति देवत्तभावेसुपि ताणं नत्थि रागपरिळाहादिना सदुक्खसविघातभावतो। निब्बानसुखा परं नत्थीति निब्बानसुखतो परं अञ्ञं उत्तमं सुखं नाम नत्थि लोकियसुखस्स विपरिणामसङ्खारदुक्खसभावत्ता । तेनाह भगवा – ‘‘निब्बानं परमं सुख’’न्ति (ध॰ प॰ २०३-२०४)।&lt;br&gt;&#xA;पत्ता ते निब्बानन्ति ते निब्बानं पत्तायेव नाम। अथ वा तेयेव निब्बानं पत्ता। ये युत्ता दसबलस्स पावचनेति सम्मासम्बुद्धस्स सासने ये युत्ता पयुत्ता।&lt;br&gt;&#xA;निब्बिन्नाति विरत्ता। मेति मया। वन्तसमाति सुवानवमथुसदिसा। तालवत्थुकताति तालस्स पतिट्ठानसदिसा कता।&lt;br&gt;&#xA;अथाति पच्छा, मातापितूनं अत्तनो अज्झासयं पवेदेत्वा अनिकरत्तस्स च आगतभावं सुत्वा। असितनिचितमुदुकेति इन्दनीलभमरसमानवण्णताय असिते, घनभावेन निचिते, सिम्बलितूलसमसम्फस्सताय मुदुके। केसे खग्गेन छिन्दियाति अत्तनो केसे सुनिसितेन असिना छिन्दित्वा। पासादं पिदहित्वाति अत्तनो वसनपासादे सिरिगब्भं पिधाय, तस्स द्वारं थकेत्वाति अत्थो। पठमज्झानं समापज्जीति खग्गेन छिन्ने अत्तनो केसे पुरतो ठपेत्वा तत्थ पटिक्कूलमनसिकारं पवत्तेन्ती यथाउपट्ठिते निमित्ते उप्पन्नं पठमं झानं वसीभावं आपादेत्वा समापज्जि।&lt;br&gt;&#xA;सा च सुमेधा तहिं पासादे समापन्ना झानन्ति अधिप्पायो। अनिच्चसञ्ञं सुभावेतीति झानतो वुट्ठहित्वा झानं पादकं कत्वा विपस्सनं पट्ठपेत्वा ‘‘यंकिञ्चि रूप’’न्तिआदिना (अ॰ नि॰ ४.१८१; म॰ नि॰ १.२४४; पटि॰ म॰ १.४८) अनिच्चानुपस्सनं सुट्ठु भावेति, अनिच्चसञ्ञागहणेनेव चेत्थ दुक्खसञ्ञादीनम्पि गहणं कतन्ति वेदितब्बम्।&lt;br&gt;&#xA;मणिकनकभूसितङ्गोति मणिविचित्तेहि हेममालालङ्कारेहि विभूसितगत्तो।&lt;br&gt;&#xA;रज्जे आणातिआदि याचिताकारनिदस्सनम्। तत्थ आणाति आधिपच्चम्। इस्सरियन्ति यसो विभवसम्पत्ति। भोगा सुखाति इट्ठा मनापिया कामूपभोगा। दहरिकासीति त्वं इदानि दहरा तरुणी असि।&lt;br&gt;&#xA;निस्सट्ठं ते रज्जन्ति मय्हं सब्बम्पि तियोजनिकं रज्जं तुय्हं परिच्चत्तं, तं पटिपज्जित्वा भोगे च भुञ्जस्सु, अयं मं कामेहियेव निमन्तेतीति मा दुम्मना अहोसि। देहि दानानीति यथारुचिया महन्तानि दानानि समणब्राह्मणेसु पवत्तेहि, मातापितरो ते दुक्खिता दोमनस्सप्पत्ता तव पब्बज्जाधिप्पायं सुत्वा तस्मा कामे परिभुञ्जन्ती। तेपि उपट्ठहन्ती तेसं चित्तं दुक्खा मोचेहीति एवमेत्थ पदत्थयोजना वेदितब्बा।&lt;br&gt;&#xA;मा कामे अभिनन्दीति वत्थुकामे किलेसकामे मा अभिनन्दि। अथ खो तेसु कामेसु आदीनवं दोसं मय्हं वचनानुसारेन पस्स ञाणचक्खुना ओलोकेहि।&lt;br&gt;&#xA;चातुद्दीपोति जम्बुदीपादीनं चतुन्नं महादीपानं इस्सरो। मन्धाताति एवंनामो राजा, कामभोगीनं अग्गो अग्गभूतो आसि। तेनाह भगवा – ‘‘राहुग्गं अत्तभावीनं, मन्धाता कामभोगिन’’न्ति (अ॰ नि॰ ४.१५)। अतित्तो कालङ्कतोति चतुरासीतिवस्ससहस्सानि कुमारकीळावसेन चतुरासीतिवस्ससहस्सानि ओपरज्जवसेन चतुरासीतिवस्ससहस्सानि चक्कवत्ती राजा हुत्वा देवभोगसदिसे भोगे भुञ्जित्वा छत्तिंसाय सक्कानं आयुप्पमाणकालं तावतिंसभवने सग्गसम्पत्तिं अनुभवित्वापि कामेहि अतित्तोव कालङ्कतो। न चस्स परिपूरिता इच्छा अस्स मन्धातुरञ्ञो कामेसु आसा न च परिपुण्णा आसि।&lt;br&gt;&#xA;सत्त रतनानि वस्सेय्याति सत्तपि रतनानि, वुट्ठिमा देवो दसदिसा ब्यापेत्वा, समन्तेन समन्ततो पुरिसस्स रुचिवसेन यदिपि वस्सेय्य, यथा तं मन्धातुमहाराजस्स एवं सन्तेपि न चत्थि तित्ति कामानं, अतित्ताव मरन्ति नरा। तेनाह भगवा – ‘‘न कहापणवस्सेन, तित्ति कामेसु विज्जती’’ति (ध॰ प॰ १८६; जा॰ १.३.२३)।&lt;br&gt;&#xA;असिसूनूपमा कामा अधिकुट्टनट्ठेन, सप्पसिरोपमा सप्पटिभयट्ठेन, उक्कोपमा तिणुक्कूपमा अनुदहनट्ठेन। तेनाह ‘‘अनुदहन्ती’’ति। अट्ठिकङ्कलसन्निभा अप्पस्सादट्ठेन।&lt;br&gt;&#xA;महाविसाति हलाहलादिमहाविससदिसा। अघमूलाति अघस्स दुक्खस्स मूला कारणभूता। तेनाह ‘‘दुखप्फला’’ति।&lt;br&gt;&#xA;रुक्खप्फलूपमा अङ्गपच्चङ्गानं फलिभञ्जनट्ठेन। मंसपेसूपमा बहुसाधारणट्ठेन। सुपिनोपमा इत्तरपच्चुपट्ठानट्ठेन माया विय पलोभनतो। तेनाह ‘‘वञ्चनिया’’ति, वञ्चकाति अत्थो। याचितकूपमाति याचितकभण्डसदिसा तावकालिकट्ठेन।&lt;br&gt;&#xA;सत्तिसूलूपमा विनिविज्झनट्ठेन। रुज्जनट्ठेन रोगो दुक्खतासुलभत्ता। गण्डो किलेसासुचिपग्घरणतो। दुक्खुप्पादनट्ठेन अघम्। मरणसम्पापनेन निघम्। अङ्गारकासुसदिसा महाभितापनट्ठेन। भयहेतुताय चेव वधकपहूतताय च भयं वधो नाम, कामाति योजना।&lt;br&gt;&#xA;अक्खाता अन्तरायिकाति ‘‘सग्गमग्गाधिगमस्स निब्बानगामिमग्गस्स च अन्तरायकरा’’ति चक्खुभूतेहि बुद्धादीहि वुत्ता। गच्छथाति अनिकरत्तं सपरिसं विस्सज्जेति।&lt;br&gt;&#xA;किं मम परो करिस्सतीति परो अञ्ञो मम किं नाम हितं करिस्सति अत्तनो सीसम्हि उत्तमङ्गे एकादसहि अग्गीहि डय्हमाने। तेनाह ‘‘अनुबन्धे जरामरणे’’ति। तस्स जरामरणस्स सीसडाहस्स, घाताय समुग्घाताय, घटितब्बं वायमितब्बम्।&lt;br&gt;&#xA;छमन्ति छमायम्। इदमवोचन्ति इदं ‘‘दीघो बालानं संसारो’’तिआदिकं संवेगसंवत्तनकं वचनं अवोचम्।&lt;br&gt;&#xA;दीघो बालानं संसारोति किलेसकम्मविपाकवट्टभूतानं खन्धायतनादीनं पटिपाटिपवत्तिसङ्खातो संसारो अपरिञ्ञातवत्थुकानं अन्धबालानं दीघो बुद्धञाणेनपि अपरिच्छिन्दनियो। यथा हि अनुपच्छिन्नत्ता अविज्जातण्हानं अपरिच्छिन्नतायेव भवपबन्धस्स पुब्बा कोटि न पञ्ञायति, एवं परापि कोटीति। पुनप्पुनञ्च रोदतन्ति अपरापरं सोकवसेन रुदन्तानम्। इमिनापि अविज्जातण्हानं अनुपच्छिन्नतंयेव तेसं विभावेति।&lt;br&gt;&#xA;अस्सु थञ्ञं रुधिरन्ति यं ञातिब्यसनादिना फुट्ठानं रोदन्तानं अस्सु च दारककाले मातुथनतो पीतं थञ्ञञ्च यञ्च पच्चत्थिकेहि घातितानं रुधिरम्। संसारं अनमतग्गतो संसारस्स अनु अमतग्गत्ता ञाणेन अनुगन्त्वापि अमतअग्गत्ता अविदितग्गत्ता इमिना दीघेन अद्धुना सत्तानं संसरतं, अपरापरं संसरन्तानं संसरितं सराहि, तं ‘‘कीव बहुक’’न्ति अनुस्सराहि, अट्ठीनं सन्निचयं सराहि अनुस्सर, उपधारेहीति अत्थो।&lt;br&gt;&#xA;इदानि आदीनवस्स बहुभावञ्च उपमाय दस्सेतुं ‘‘सर चतुरोदधी’’ति गाथमाह। तत्थ सर चतुरोदधी उपनीते अस्सुथञ्ञरुधिरम्हीति इमेसं सत्तानं अनमतग्गसंसारे संसरन्तानं एकेकस्सपि अस्सुम्हि थञ्ञे रुधिरम्हि च पमाणतो उपमेतब्बे चतुरोदधी चत्तारो महासमुद्दे उपमावसेन बुद्धेहि उपनीते सर सराहि। एककप्पमट्ठीनं, सञ्चयं विपुलेन समन्ति एकस्स पुग्गलस्स एकस्मिं कप्पे अट्ठीनं सञ्चयं वेपुल्लपब्बतेन समं उपनीतं सर। वुत्तम्पि चेसं –&lt;br&gt;&#xA;‘‘एकस्सेकेन कप्पेन, पुग्गलस्सट्ठिसञ्चयो।&lt;br&gt;&#xA;सिया पब्बतसमो रासि, इति वुत्तं महेसिना॥&lt;br&gt;&#xA;‘‘सो खो पनायं अक्खातो, वेपुल्लो पब्बतो महा।&lt;br&gt;&#xA;उत्तरो गिज्झकूटस्स, मगधानं गिरिब्बजे’’ति॥ (सं॰ नि॰ २.१३३)।&lt;br&gt;&#xA;महिं जम्बुदीपमुपनीतम्। कोलट्ठिमत्तगुळिका, माता मातुस्वेव नप्पहोन्तीति जम्बुदीपोतिसङ्खातं महापथविं कोलट्ठिमत्ता बदरट्ठिमत्ता गुळिका कत्वा तत्थेकेका ‘‘अयं मे मातु, अयं मे मातुमातू’’ति एवं विभाजियमाने ता गुळिका माता मातूस्वेव नप्पहोन्ति, माता मातूसु अखीणास्वेव परियन्तिका ता गुळिका परिक्खयं परियादानं गच्छेय्युं, न त्वेव अनमतग्गे संसारे संसरतो सत्तस्स मातुमातरोति । एवं जम्बुदीपमहिं संसारस्स दीघभावेन उपमाभावेन उपनीतं मनसि करोहीति।&lt;br&gt;&#xA;तिणकट्ठसाखापलासन्ति तिणञ्च कट्ठञ्च साखापलासञ्च। उपनीतन्ति उपमाभावेन उपनीतम्। अनमतग्गतोति संसारस्स अनमतग्गभावतो। चतुरङ्गुलिका घटिकाति चतुरङ्गुलप्पमाणानि खण्डानि। पितुपितुस्वेव नप्पहोन्तीति पितुपितामहेसु एव ता घटिका नप्पहोन्ति। इदं वुत्तं होति – इमस्मिं लोके सब्बं तिणञ्च कट्ठञ्च साखापलासञ्च चतुरङ्गुलिका कत्वा तत्थेकेका ‘‘अयं मे पितु, अयं मे पितामहस्सा’’ति विभाजियमाने ता घटिकाव परिक्खयं परियादानं गच्छेय्युं, न त्वेव अनमतग्गे संसारे संसरतो सत्तस्स पितुपितामहाति। एवं तिणञ्च कट्ठञ्च साखापलासञ्च संसारस्स दीघभावेन उपनीतं सराहीति। इमस्मिं पन ठाने –&lt;br&gt;&#xA;‘‘अनमतग्गोयं , भिक्खवे, संसारो, पुब्बा कोटि न पञ्ञायति अविज्जानीवरणानं सत्तानं तण्हासंयोजनानं सन्धावतं संसरतम्। तं किं मञ्ञथ, भिक्खवे, कतमं नु खो बहुतरं, यं वा वो इमिना दीघेन अद्धुना सन्धावतं संसरतं अमनापसम्पयोगा मनापविप्पयोगा कन्दन्तानं रोदन्तानं अस्सुपस्सन्नं पग्घरितं, यं वा चतूसु महासमुद्देसु उदक’’न्तिआदिका (सं॰ नि॰ २.१२६) – ‘अनमतग्गपाळि’ आहरितब्बा।&lt;br&gt;&#xA;सर काणकच्छपन्ति उभयक्खिकाणं कच्छपं अनुस्सर। पुब्बसमुद्दे अपरतो च युगछिद्दन्ति पुरत्थिमसमुद्दे अपरतो च पच्छिमुत्तरदक्खिणसमुद्दे वातवेगेन परिब्भमन्तस्स युगस्स एकच्छिद्दम्। सिरं तस्स च पटिमुक्कन्ति काणकच्छपस्स सीसं तस्स च वस्ससतस्स वस्ससतस्स अच्चयेन गीवं उक्खिपन्तस्स सीसस्स युगच्छिद्दे पवेसनञ्च सर। मनुस्सलाभम्हि ओपम्मन्ति तयिदं सब्बम्पि बुद्धुप्पादधम्मदेसनासु विय मनुस्सत्तलाभे ओपम्मं कत्वा पञ्ञाय सर, तस्स अतीव दुल्लभसभावत्तं सारज्जभयस्सापि अतिच्चसभावत्ता। वुत्तञ्हेतं – ‘‘सेय्यथापि, भिक्खवे, पुरिसो महासमुद्दे एकच्छिग्गळ्हं युगं पक्खिपेय्या’’तिआदि (म॰ नि॰ ३.२५२; सं॰ नि॰ ५.१११७)।&lt;br&gt;&#xA;सर रूपं फेणपिण्डोपमस्साति विमद्दासहनतो फेणपिण्डसदिसस्स अनेकानत्थसन्निपाततो कायसङ्खातस्स कलिनो, निच्चसारादिविरहेन असारस्स रूपं असुचिदुग्गन्धं जेगुच्छपटिक्कूलभावं सर। खन्धे पस्स अनिच्चेति पञ्चपि उपादानक्खन्धे हुत्वा अभावट्ठेन अनिच्चे पस्स ञाणचक्खुना ओलोकेहि। सराहि निरये बहुविघातेति अट्ठ महानिरये सोळसउस्सदनिरये च बहुविघाते बहुदुक्खे महादुक्खे च अनुस्सर।&lt;br&gt;&#xA;सर कटसिं वड्ढेन्तेति पुनप्पुनं तासु तासु जातीसु अपरापरं उप्पत्तिया पुनप्पुनं कटसिं सुसानं आळहनमेव वड्ढेन्ते सत्ते अनुस्सर। ‘‘वड्ढन्तो’’ति वा पाळि, त्वं वड्ढन्तोति योजना। कुम्भीलभयानीति उदरपोसनत्थं अकिच्चकारितावसेन ओदरिकत्तभयानि। वुत्तञ्हि ‘‘कुम्भीलभयन्ति खो, भिक्खवे, ओदरिकत्तस्सेतं अधिवचन’’न्ति (अ॰ नि॰ ४.१२२)। सराहि चत्तारि सच्चानीति ‘‘इदं दुक्खं अरियसच्चं…पे॰… अयं दुक्खनिरोधगामिनिपटिपदा अरियसच्च’’न्ति चत्तारि अरियसच्चानि याथावतो अनुस्सर उपधारेहि।&lt;br&gt;&#xA;एवं राजपुत्ती अनेकाकारवोकारं अनुस्सरणवसेन कामेसु संसारे च आदीनवं पकासेत्वा इदानि ब्यतिरेकेनपि तं पकासेतुं ‘‘अमतम्हि विज्जमाने’’तिआदिमाह। तत्थ अमतम्हि विज्जमानेति सम्मासम्बुद्धेन महाकरुणाय उपनीते सद्धम्मामते उपलब्भमाने। किं तव पञ्चकटुकेन पीतेनाति परियेसना परिग्गहो आरक्खा परिभोगो विपाको चाति पञ्चसुपि ठानेसु तिखिणतरदुक्खानुबन्धताय सविघातत्ता सउपायासत्ता किं तुय्हं पञ्चकटुकेन पञ्चकामगुणरसेन पीतेन? इदानि वुत्तमेवत्थं पाकटतरं करोन्ती आह – ‘‘सब्बा हि कामरतियो, कटुकतरा पञ्चकटुकेना’’ति , अतिविय कटुकतराति अत्थो।&lt;br&gt;&#xA;ये परिळाहाति ये कामा सम्पति किलेसपरिळाहेन आयतिं विपाकपरिळाहेन च सपरिळाहा महाविघाता। जलिता कुथिता कम्पिता सन्तापिताति एकादसहि अग्गीहि पज्जलिता पक्कुथिता च हुत्वा तंसमङ्गीनं कम्पनका सन्तापनका च।&lt;br&gt;&#xA;असपत्तम्हीति सपत्तरहिते नेक्खम्मे। समानेति सन्ते विज्जमाने। ‘‘बहुसपत्ता’’ति वत्वा येहि बहू सपत्ता, ते दस्सेतुं ‘‘राजग्गी’’तिआदि वुत्तम्। राजूहि च अग्गिना च चोरेहि च उदकेन च दायादादिअप्पियेहि च राजग्गिचोरउदकप्पियेहि साधारणतो तेस्वेवोपमा वुत्ता।&lt;br&gt;&#xA;येसु वधबन्धोति येसु कामेसु कामनिमित्तं मरणपोथनादिपरिक्किलेसो अन्दुबन्धनादिबन्धो च होतीति अत्थो। कामेसूतिआदि वुत्तस्सेवत्थस्स पाकटकरणम्। तत्थ हीति हेतुअत्थे निपातो। यस्मा कामेसु कामहेतु इमे सत्ता वधबन्धनदुक्खानि अनुभवन्ति पापुणन्ति, तस्मा आह – ‘‘असकामा’’ति, कामा नामेते असन्तो हीना लामकाति अत्थो। ‘‘अहकामा’’ति वा पाठो, सो एवत्थो। अहाति हि लामकपरियायो ‘‘अहलोकित्थियो नामा’’तिआदीसु विय।&lt;br&gt;&#xA;आदीपिताति पज्जलिता। तिणुक्काति तिणेहि कता उक्का। दहन्ति ये ते मुञ्चन्तीति ये सत्ता ते कामे न मुञ्चन्ति, अञ्ञदत्थु गण्हन्ति, ते दहन्तियेव, सम्पति आयतिञ्च झापेन्ति।&lt;br&gt;&#xA;मा अप्पकस्स हेतूति पुप्फस्सादसदिसस्स परित्तकस्स कामसुखस्स हेतु विपुलं उळारं पणीतञ्च लोकुत्तरं सुखं मा जहि मा छड्डेहि। मा पुथुलोमोव बळिसं गिलित्वाति आमिसलोभेन बळिसं गिलित्वा ब्यसनं पापुणन्तो ‘‘पुथुलोमो’’ति लद्धनामो मच्छो विय कामे अपरिच्चजित्वा मा पच्छा विहञ्ञसि पच्छा विघाटं आपज्जसि।&lt;br&gt;&#xA;सुनखोव सङ्खलाबद्धोति यथा गद्दुलेन बद्धो सुनखो गद्दुलबन्धेन थम्भे उपनिबद्धो अञ्ञतो गन्तुं असक्कोन्तो तत्थेव परिब्भमति, एवं त्वं कामतण्हाय बद्धो, इदानि कामं यदिपि कामेसु ताव दमस्सु इन्द्रियानि दमेहि। काहिन्ति खु तं कामा, छाता सुनखंव चण्डालाति खूति निपातमत्तम्। ते पन कामा तं तथा करिस्सन्ति, यथा छातज्झत्ता सपाका सुनखं लभित्वा अनयब्यसनं पापेन्तीति अत्थो।&lt;br&gt;&#xA;अपरिमितञ्च दुक्खन्ति अपरिमाणं ‘‘एत्तक’’न्ति परिच्छिन्दितुं असक्कुणेय्यं निरयादीसु कायिकं दुक्खम्। बहूनि च चित्तदोमनस्सानीति चित्ते लब्भमानानि बहूनि अनेकानि दोमनस्सानि चेतोदुक्खानि। अनुभोहिसीति अनुभविस्ससि। कामयुत्तोति कामेहि युत्तो, ते अप्पटिनिस्सज्जन्तो। पटिनिस्सज अद्धुवे कामेति अद्धुवेहि अनिच्चेहि कामेहि विनिस्सज अपेहीति अत्थो।&lt;br&gt;&#xA;जरामरणब्याधिगहिता, सब्बा सब्बत्थ जातियोति यस्मा हीनादिभेदभिन्ना सब्बत्थ भवादीसु जातियो जरामरणब्याधिना च गहिता, तेहि अपरिमुत्ता, तस्मा अजरम्हि निब्बाने विज्जमाने जरादीहि अपरिमुत्तेहि कामेहि किं तव पयोजनन्ति योजना।&lt;br&gt;&#xA;एवं निब्बानगुणदस्सनमुखेन कामेसु भवेसु च आदीनवं पकासेत्वा इदानि निब्बत्तितं निब्बानगुणमेव पकासेन्ती ‘‘इदमजर’’न्तिआदिना द्वे गाथा अभासि। तत्थ इदमजरन्ति इदमेवेकं अत्तनि जराभावतो अधिगतस्स च जराभावहेतुतो अजरम्। इदममरन्ति एत्थापि एसेव नयो। इदमजरामरन्ति तदुभयमेकज्झं कत्वा थोमनावसेन वदति। पदन्ति वट्टदुक्खतो मुच्चितुकामेहि पब्बजितब्बतो पटिपज्जितब्बतो पदम्। सोकहेतूनं अभावतो सोकाभावतो च असोकम्। सपत्तकरधम्माभावतो असपत्तम्। किलेससम्बाधाभावतो असम्बाधम्। खलितसङ्खातानं दुच्चरितानं अभावेन अखलितम्। अत्तानुवादादिभयानं वट्टभयस्स च सब्बसो अभावा अभयम्। दुक्खूपतापस्स किलेसस्सापि अभावेन निरुपतापम्। सब्बमेतं अमतमहानिब्बानमेव सन्धाय वदति। तञ्हि सा अनुस्सवादिसिद्धेन आकारेन अत्तनो उपट्ठहन्ती तेसं पच्चक्खतो दस्सेन्ती विय ‘‘इद’’न्ति अवोच।&lt;br&gt;&#xA;अविगतमिदं बहूहि अमतन्ति इदं अमतं निब्बानं बहूहि अनन्तअपरिमाणेहि बुद्धादीहि अरियेहि अधिगतं ञातं अत्तनो पच्चक्खं कतम्। न केवलं तेहि अधिगतमेव सन्धाय वदति, अथ खो अज्जापि च लभनीयं इदानिपि अधिगमनीयं अधिगन्तुं सक्का। केन लभनीयन्ति आह ‘‘यो योनिसो पयुञ्जती’’ति, यो पुग्गलो योनिसो उपायेन सत्थारा दिन्नओवादे ठत्वा युञ्जति सम्मापयोगञ्च करोति, तेन लभनीयन्ति योजना। न च सक्का अघटमानेनाति यो पन योनिसो न पयुञ्जति, तेन अघटमानेन न च सक्का, कदाचिपि लद्धुं न सक्कायेवाति अत्थो।&lt;br&gt;&#xA;एवं भणति सुमेधाति एवं वुत्तप्पकारेन सुमेधा राजकञ्ञा संसारे अत्तनो संवेगदीपनिं कामेसु निब्बेधभागिनिं धम्मकथं कथेति। सङ्खारगते रतिं अलभमानाति अणुमत्तेपि सङ्खारपवत्ते अभिरतिं अविन्दन्ती। अनुनेन्ती अनिकरत्तन्ति अनिकरत्तं राजानं सञ्ञापेन्ती। केसे च छमं खिपीति अत्तनो खग्गेन छिन्ने केसे च भूमियं खिपि छड्डेसि।&lt;br&gt;&#xA;याचतस्सा पितरं सोति सो अनिकरत्तो अस्सा सुमेधाय पितरं कोञ्चराजानं याचति। किन्ति याचतीति आह ‘‘विस्सज्जेथ सुमेधं, पब्बजितुं विमोक्खसच्चदस्सा’’ति, सुमेधं राजपुत्तिं पब्बजितुं विस्सज्जेथ, सा च पब्बजित्वा विमोक्खसच्चदस्सा अविपरीतनिब्बानदस्साविनी होतूति अत्थो।&lt;br&gt;&#xA;सोकभयभीताति ञातिवियोगादिहेतुतो सब्बस्मापि संसारभयतो भीता ञाणुत्तरवसेन उत्रासिता। सिक्खमानायाति सिक्खमानाय समानाय छ अभिञ्ञा सच्छिकता, ततो एव अग्गफलं अरहत्तं सच्छिकतम्।&lt;br&gt;&#xA;अच्छरियमब्भुतं तं, निब्बानं आसि राजकञ्ञायाति राजपुत्तिया सुमेधाय किलेसेहि परिनिब्बानं अच्छरियं अब्भुतञ्च आसि। छळभिञ्ञाव सिद्धिया कथन्ति चे पुब्बेनिवासचरितं, यथा ब्याकरि पच्छिमे कालेति, पच्छिमे खन्धपरिनिब्बानकाले अत्तनो पुब्बेनिवासपरियापन्नचरितं यथा ब्याकासि, तथा तं जानितब्बन्ति।&lt;br&gt;&#xA;पुब्बेनिवासं पन ताय यथा ब्याकतं, तं दस्सेतुं ‘‘भगवति कोणागमने’’तिआदि वुत्तम्। तत्थ भगवति कोणागमनेति कोणागमने सम्मासम्बुद्धे लोके उप्पन्ने। सङ्घारामम्हि नवनिवेसम्हीति सङ्घं उद्दिस्स अभिनवनिवेसिते आरामे। सखियो तिस्सो जनियो, विहारदानं अदासिम्हाति धनञ्जानी खेमा अहञ्चाति मयं तिस्सो सखियो आरामं सङ्घस्स विहारदानं अदम्ह।&lt;br&gt;&#xA;दसक्खत्तुं सतक्खत्तुन्ति तस्स विहारदानस्स आनुभावेन दसवारे देवेसु उपपजिम्ह, ततो मनुस्सेसु उपपज्जित्वा पुन सतक्खत्तुं देवेसु उपपज्जिम्ह, ततोपि मनुस्सेसु उपपज्जित्वा पुन दससतक्खत्तुं सहस्सवारं देवेसु उपपज्जिम्ह, ततोपि मनुस्सेसु उपपज्जित्वा पुन सतानि सतक्खत्तुं दससहस्सवारे देवेसु उपपज्जिम्ह, को पन वादो मनुस्सेसु। एवं मनुस्सेसु उप्पन्नवारेसु कथाव नत्थि, अनेकसहस्सवारं उपपज्जिम्हाति अत्थो।&lt;br&gt;&#xA;देवेसु महिद्धिका अहुम्हाति देवेसु उपपन्नकाले तस्मिं तस्मिं देवनिकाये महिद्धिका महानुभावा अहुम्ह। मानुसकम्हि को पन वादोति मनुस्सत्तलाभे महिद्धिकताय कथाव नत्थि। इदानि तमेव मनुस्सत्तभावे उक्कंसतं महिद्धिकतं दस्सेन्ती ‘‘सत्तरतनस्स महेसी, इत्थिरतनं अहं आसि’’न्ति आह। तत्थ चक्करतनादीनि सत्त रतनानि एतस्स सन्तीति सत्तरतनो, चक्कवत्ती, तस्स सत्तरतनस्स। छदोसरहिता पञ्चकल्याणा अतिक्कन्तमनुस्सवण्णा अपत्तदिब्बवण्णाति एवमादिगुणसमन्नागमेन इत्थीसु रतनभूता अहं अहोसिम्।&lt;br&gt;&#xA;सो हेतूति यं तं कोणागमनस्स भगवतो काले सङ्घस्स विहारदानं कतं, सो यथावुत्ताय दिब्बसम्पत्तिया च हेतु। सो पभवो तं मूलन्ति तस्सेव परियायवचनम्। साव सासने खन्तीति सा एव इध सत्थुसासने धम्मे निज्झानक्खन्ती। तं पठमसमोधानन्ति तदेव सत्थुसासनधम्मेन पठमं समोधानं पठमो समागमो, तदेव सत्थुसासनधम्मे अभिरताय परियोसाने निब्बानन्ति फलूपचारेन कारणं वदति। इमा पन चतस्सो गाथा थेरिया अपदानस्स विभावनवसेन पवत्तत्ता अपदानपाळियम्पि सङ्गहं आरोपिता।&lt;br&gt;&#xA;ओसानगाथाय एवं करोन्तीति यथा मया पुरिमत्तभावे एतरहि च कतं पटिपन्नं, एवं अञ्ञेपि करोन्ति पटिपज्जन्ति। के एवं करोन्तीति आह – ‘‘ये सद्दहन्ति वचनं अनोमपञ्ञस्सा’’ति, ञेय्यपरियन्तिकञाणताय परिपुण्णपञ्ञस्स सम्मासम्बुद्धस्स वचनं ये पुग्गला सद्दहन्ति ‘‘एवमेत’’न्ति ओकप्पन्ति, ते एवं करोन्ति पटिपज्जन्ति। इदानि ताय उक्कंसगताय पटिपत्तिया तं दस्सेतुं ‘‘निब्बिन्दन्ति भवगते, निब्बिन्दित्वा विरज्जन्ती’’ति वुत्तम्। तस्सत्थो – ये भगवतो वचनं याथावतो सद्दहन्ति, ते विसुद्धिपटिपदं पटिपज्जन्ता सब्बस्मिं भवगते तेभूमके सङ्खारे विपस्सनापञ्ञाय निब्बिन्दन्ति, निब्बिन्दित्वा च पन अरियमग्गेन सब्बसो विरज्जन्ति, सब्बस्मापि भवगता विमुच्चन्तीति अत्थो। विरागे अरियमग्गे अधिगते विमुत्तायेव होन्तीति।&lt;br&gt;&#xA;एवमेता थेरिकादयो सुमेधापरियोसाना गाथासभागेन इध एकज्झं सङ्गहं आरूळ्हा ‘‘तिसत्ततिपरिमाणा’’ति। भाणवारतो पन द्वाधिका छसतमत्ता थेरियो गाथा च। ता सब्बापि यथा सम्मासम्बुद्धस्स साविकाभावेन एकविधा, तथा असेखभावेन उक्खित्तपलिघताय संकिण्णपरिक्खताय अब्बूळ्हेसिकताय निरग्गलताय पन्नभारताय विसञ्ञुत्तताय दससु अरियवासेसु वुट्ठवासताय च, तथा हि ता पञ्चङ्गविप्पहीना छळङ्गसमन्नागता एकारक्खा चतुरापस्सेना पणुन्नपच्चेकसच्चा समवयसट्ठेसना अनाविलसङ्कप्पा पस्सद्धकायसङ्खारा सुविमुत्तचित्ता सुविमुत्तपञ्ञा चाति एवमादिना (दी॰ नि॰ ३.३६०) नयेन एकविधा।&lt;br&gt;&#xA;सम्मुखापरम्मुखाभेदतो दुविधा। या हि सत्थुधरमानकाले अरियाय जातिया जाता महापजापतिगोतमिआदयो, ता सम्मुखासाविका नाम। या पन भगवतो खन्धपरिनिब्बानतो पच्छा अधिगतविसेसा, ता सतिपि सत्थुधम्मसरीरस्स पच्चक्खभावे सत्थुसरीरस्स अपच्चक्खभावतो परम्मुखासाविका नाम। तथा उभतोभागविमुत्तिपञ्ञाविमुत्तितावसेन। इध पाळियागता पन उभतोभागविमुत्तायेव। तथा सापदाननापदानभेदतो। यासञ्हि पुरिमेसु सम्मासम्बुद्धेसु पच्चेकबुद्धेसु सावकबुद्धेसु वा पुञ्ञकिरियावसेन कताधिकारतासङ्खातं अत्थि अपदानं, ता सापदाना। यासं तं नत्थि, ता नापदाना। तथा सत्थुलद्धूपसम्पदा सङ्घतो लद्धूपसम्पदाति दुविधा। गरुधम्मपटिग्गहणम्हि लद्धूपसम्पदा महापजापतिगोतमी सत्थुसन्तिकाव लद्धूपसम्पदत्ता सत्थुलद्धूपसम्पदा नाम। सेसा सब्बापि सङ्घतो लद्धूपसम्पदा। तापि एकतोउपसम्पन्ना उभतोउपसम्पन्नाति दुविधा। तत्थ या ता महापजापतिगोतमिया सद्धिं निक्खन्ता पञ्चसता साकियानियो, ता एकतोउपसम्पन्ना भिक्खुसङ्घतो एव लद्धूपसम्पदत्ता महापजापतिगोतमिं ठपेत्वा। इतरा उभतोउपसम्पन्ना उभतोसङ्घे उपसम्पदत्ता।&lt;br&gt;&#xA;एहिभिक्खुदुको विय एहिभिक्खुनिदुको इध न लब्भति। कस्मा? भिक्खुनीनं तथा उपसम्पदाय अभावतो। यदि एवं यं तं थेरिगाथाय सुभद्दाय कुण्डलकेसाय वुत्तं –&lt;br&gt;&#xA;‘‘निहच्च जाणुं वन्दित्वा, सम्मुखा अञ्जलिं अकम्।&lt;br&gt;&#xA;एहि भद्देति मं अवच, सा मे आसूपसम्पदा’’ति॥ (थेरीगा॰ १०९)।&lt;br&gt;&#xA;तथा अपदानेपि –&lt;br&gt;&#xA;‘‘आयाचितो तदा आह, एहि भद्देति नायको।&lt;br&gt;&#xA;तदाहं उपसम्पन्ना, परित्तं तोयमद्दस’’न्ति॥ (अप॰ थेरी २.३.४४)।&lt;br&gt;&#xA;तं कथन्ति? नयिदं एहिभिक्खुनिभावेन उपसम्पदं सन्धाय वुत्तम्। उपसम्पदाय पन हेतुभावतो या सत्थु आणत्ति, सा मे आसूपसम्पदाति वुत्तम्।&lt;br&gt;&#xA;तथा हि वुत्तं अट्ठकथायं ‘‘एहि, भद्दे, भिक्खुनुपस्सयं गन्त्वा भिक्खुनीनं सन्तिके पब्बज्ज उपसम्पज्जस्सूति मं अवोच आणापेसि। सा सत्थु आणा मय्हं उपसम्पदाय कारणत्ता उपसम्पदा अहोसी’’ति। एतेनेव अपदानगाथायपि अत्थो संवण्णितोति दट्ठब्बो।&lt;br&gt;&#xA;एवम्पि भिक्खुनिविभङ्गे एहि भिक्खुनीति इदं कथन्ति? एहिभिक्खुनिभावेन भिक्खुनीनं उपसम्पदाय असभावजोतनवचनं तथा उपसम्पदाय भिक्खुनीनं अभावतो। यदि एवं, कथं एहिभिक्खुनीति विभङ्गे निद्देसो कतोति? देसनानयसोतपतितभावेन। अयञ्हि सोतपतितता नाम कत्थचि लब्भमानस्सापि अनाहटं होति।&lt;br&gt;&#xA;यथा अभिधम्मे मनोधातुनिद्देसे (ध॰ स॰ ५६६-५६७) लब्भमानम्पि झानङ्गं पञ्चविञ्ञाणसोतपतितताय न उद्धटं कत्थचि देसनाय असम्भवतो। यथा तत्थेव वत्थुनिद्देसे हदयवत्थु, कत्थचि अलब्भमानस्सापि गहणवसेन। तथा ठितकप्पिनिद्देसे। यथाह –&lt;br&gt;&#xA;‘‘कतमो च पुग्गलो ठितकप्पी? अयञ्च पुग्गलो सोतापत्तिफलसच्छिकिरियाय पटिपन्नो अस्स, कप्पस्स च उड्डय्हनवेला अस्स, नेव ताव कप्पो उड्डय्हेय्य, यावायं पुग्गलो न सोतापत्तिफलं सच्छिकरोती’’ति (पु॰ प॰ १७)।&lt;br&gt;&#xA;एवमिधापि अलब्भमानगहणवसेन वेदितब्बं, परिकप्पवचनञ्हेतं सचे भगवा भिक्खुनिभावयोग्यं कञ्चि मातुगामं एहि भिक्खुनीति वदेय्य, एवम्पि भिक्खुनिभावो सियाति। कस्मा पन भगवा एवं न कथेसीति? तथा कताधिकारानं अभावतो। ये पन ‘‘अनासन्नसन्निहितभावतो’’ति कारणं वत्वा ‘‘भिक्खू एव हि सत्थु आसन्नचारी सदा सन्निहिताव, तस्मा ते ‘एहिभिक्खू’ति वत्तब्बतं अरहन्ति, न भिक्खुनियो’’ति वदन्ति, तं तेसं मतिमत्तम्। सत्थु आसन्नदूरभावस्स भब्बाभब्बभावासिद्धत्ता। वुत्तञ्हेतं भगवता –&lt;br&gt;&#xA;‘‘सङ्घाटिकण्णे चेपि, भिक्खवे, भिक्खु गहेत्वा पिट्ठितो पिट्ठितो अनुबन्धो अस्स पदे पदं निक्खिपन्तो, सो च होति अभिज्झालु कामेसु तिब्बसारागो ब्यापन्नचित्तो पदुट्ठमनसङ्कप्पो मुट्ठस्सति असम्पजानो असमाहितो विब्भन्तचित्तो पाकतिन्द्रियो , अथ खो सो आरकाव मय्हं, अहञ्च तस्स। तं किस्स हेतु? धम्मञ्हि सो, भिक्खवे, भिक्खु न पस्सति, धम्मं अपस्सन्तो न मं पस्सति।&lt;br&gt;&#xA;‘‘योजनसते चेपि सो, भिक्खवे, भिक्खु विहरेय्य। सो च होति अनभिज्झालु कामेसु न तिब्बसारागो अब्यापन्नचित्तो अप्पदुट्ठमनसङ्कप्पो उपट्ठितस्सति सम्पजानो समाहितो एकग्गचित्तो संवुतिन्द्रियो, अथ खो सो सन्तिकेव मय्हं, अहञ्च तस्स। तं किस्स हेतु? धम्मञ्हि सो, भिक्खवे, भिक्खु पस्सति, धम्मं पस्सन्तो मं पस्सती’’ति (इतिवु॰ ९२)।&lt;br&gt;&#xA;तस्मा अकारणं देसतो सत्थु आसन्नानासन्नता। अकताधिकारताय पन भिक्खुनीनं तत्थ अयोग्यता। तेन वुत्तं – ‘‘एहिभिक्खुनिदुको इध न लब्भती’’ति। एवं दुविधा।&lt;br&gt;&#xA;अग्गसाविका, महासाविका, पकतिसाविकाति तिविधा। तत्थ खेमा, उप्पलवण्णाति इमा द्वे थेरियो अग्गसाविका नाम। कामं सब्बापि खीणासवत्थेरियो सीलसुद्धिआदिके सम्पादेन्तियो चतूसु सतिपट्ठानेसु सुपट्ठितचित्ता सत्तबोज्झङ्गे यथाभूतं भावेत्वा मग्गपटिपाटिया अनवसेसतो किलेसे खेपेत्वा अग्गफले पतिट्ठहन्ति। तथापि यथा सद्धाविमुत्ततो दिट्ठिप्पत्तस्स पञ्ञाविमुत्ततो च उभतोभागविमुत्तस्स पुब्बभागभावनाविसेससिद्धो इच्छितो विसेसो, एवं अभिनीहारमहन्ततापुब्बयोगमहन्तताहिससन्ताने सातिसयगुणविसेसस्स निप्फादितत्ता सीलादीहि गुणेहि महन्ता साविकाति महासाविका। तेसुयेव पन बोधिपक्खियधम्मेसु पामोक्खभावेन धुरभूतानं सम्मादिट्ठिसम्मासमाधीनं सातिसयकिच्चानुभावनिब्बत्तिया कारणभूताय तज्जाभिनीहारताय सक्कच्चं निरन्तरं चिरकालसम्भूताय सम्मापटिपत्तिया यथाक्कमं पञ्ञाय समाधिम्हि च उक्कंसपारमिप्पत्तिया सविसेसं सब्बगुणेहि अग्गभावे ठितत्ता ता द्वेपि अग्गसाविका नाम। महापजापतिगोतमिआदयो पन अभिनीहारमहन्तताय पुब्बयोगमहन्तताय च पटिलद्धगुणविसेसवसेन महतियो साविकाति महासाविका नाम। इतरा थेरिका तिस्सा वीरा धीराति एवमादिका अभिनीहारमहन्ततादीनं अभावेन पकतिसाविका नाम। ता पन अग्गसाविका विय महासाविका विय च न परिमिता, अथ खो अनेकसतानि अनेकसहस्सानि वेदितब्बानि। एवं अग्गसाविकादिभेदतो तिविधा। तथा सुञ्ञतविमोक्खादिभेदतो तिविधा।&lt;br&gt;&#xA;पटिपदादिविभागेन चतुब्बिधा। इन्द्रियाधिकविभागेन पञ्चविधा। तथा पटिपत्तियादिविभागेन पञ्चविधा। अनिमित्तविमुत्तादिवसेन छब्बिधा। अधिमुत्तिभेदेन सत्तविधा। धुरपटिपदादिविभागेन अट्ठविधा। विमुत्तिविभागेन नवविधा दसविधा च। ता पनेता यथावुत्तेन धुरभेदेन विभज्जमाना वीसति होन्ति, पटिपदाविभागेन विभज्जमाना चत्तालीस होन्ति। पुन पटिपदाभेदेन धुरभेदेन विभज्जमाना असीति होन्ति। अथ वा सुञ्ञताविमुत्तादिविभागेन विभज्जमाना चत्तालीसाधिकानि द्वेसतानि होन्ति। पुन इन्द्रियाधिकविभागेन विभज्जमाना द्विसतुत्तरसहस्सं होन्तीति। एवमेतासं थेरीनं अत्तनो गुणवसेनेव अनेकभेदभिन्नता वेदितब्बा। अयमेत्थ सङ्खेपो, वित्थारो पन हेट्ठा थेरगाथासंवण्णनायं वुत्तनयेनेव गहेतब्बोति।&lt;br&gt;&#xA;सुमेधाथेरीगाथावण्णना निट्ठिता।&lt;br&gt;&#xA;महानिपातवण्णना निट्ठिता।&lt;/p&gt;</description>
    </item>
  </channel>
</rss>
