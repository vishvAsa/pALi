<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१३ चरियापिटक-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/</link>
    <description>Recent content in &#43;१३ चरियापिटक-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/index.xml" rel="self" type="application/rss+xml" />
    <item>
      <title>० गन्थारम्भकथा</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/0_ganthArambhakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/0_ganthArambhakathA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;खुद्दकनिकाये&lt;br&gt;&#xA;चरियापिटक-अट्ठकथा&lt;br&gt;&#xA;गन्थारम्भकथा&lt;br&gt;&#xA;चरिया सब्बलोकस्स, हिता यस्स महेसिनो।&lt;br&gt;&#xA;अचिन्तेय्यानुभावं तं, वन्दे लोकग्गनायकं॥&lt;br&gt;&#xA;विज्जाचरणसम्पन्ना, येन नीयन्ति लोकतो।&lt;br&gt;&#xA;वन्दे तमुत्तमं धम्मं, सम्मासम्बुद्धपूजितं॥&lt;br&gt;&#xA;सीलादिगुणसम्पन्नो, ठितो मग्गफलेसु यो।&lt;br&gt;&#xA;वन्दे अरियसङ्घं तं, पुञ्ञक्खेत्तं अनुत्तरं॥&lt;br&gt;&#xA;वन्दनाजनितं पुञ्ञं, इति यं रतनत्तये।&lt;br&gt;&#xA;हतन्तरायो सब्बत्थ, हुत्वाहं तस्स तेजसा॥&lt;br&gt;&#xA;इमस्मिं भद्दकप्पस्मिं, सम्भता या सुदुक्करा।&lt;br&gt;&#xA;उक्कंसपारमिप्पत्ता, दानपारमितादयो॥&lt;br&gt;&#xA;तासं सम्बोधिचरियानं, आनुभावविभावनम्।&lt;br&gt;&#xA;सक्केसु निग्रोधारामे, वसन्तेन महेसिना॥&lt;br&gt;&#xA;यं धम्मसेनापतिनो, सब्बसावककेतुनो।&lt;br&gt;&#xA;लोकनाथेन चरिया-पिटकं नाम देसितं॥&lt;br&gt;&#xA;यं खुद्दकनिकायस्मिं, सङ्गायिंसु महेसयो।&lt;br&gt;&#xA;धम्मसङ्गाहका सत्थु, हेतुसम्पत्तिदीपनं॥&lt;br&gt;&#xA;तस्स सम्बोधिसम्भार-विभागनययोगतो।&lt;br&gt;&#xA;किञ्चापि दुक्करा कातुं, अत्थसंवण्णना मया॥&lt;br&gt;&#xA;सह संवण्णनं यस्मा, धरते सत्थु सासनम्।&lt;br&gt;&#xA;पुब्बाचरियसीहानं, तिट्ठतेव विनिच्छयो॥&lt;br&gt;&#xA;तस्मा तं अवलम्बित्वा, ओगाहित्वा च सब्बसो।&lt;br&gt;&#xA;जातकानुपनिस्साय, पोराणट्ठकथानयं॥&lt;br&gt;&#xA;निस्सितं वाचनामग्गं, सुविसुद्धमनाकुलम्।&lt;br&gt;&#xA;महाविहारवासीनं, निपुणत्थविनिच्छयं॥&lt;br&gt;&#xA;नीतनेय्यत्थभेदा च, पारमी परिदीपयम्।&lt;br&gt;&#xA;करिस्सामि तं चरिया-पिटकस्सत्थवण्णनं॥&lt;br&gt;&#xA;इति आकङ्खमानस्स, सद्धम्मस्स चिरट्ठितिम्।&lt;br&gt;&#xA;विभजन्तस्स तस्सत्थं, निसामयथ साधवोति॥&lt;br&gt;&#xA;तत्थ चरियापिटकन्ति केनट्ठेन चरियापिटकं? अतीतासु जातीसु सत्थु चरियानुभावप्पकासिनी परियत्तीति कत्वा, परियत्तिअत्थो हि अयं पिटकसद्दो, ‘‘मा पिटकसम्पदानेना’’तिआदीसु (अ॰ नि॰ ३.६६) विय। अथ वा यस्मा सा परियत्ति तस्सेव सत्थु पुरिमजातीसु चरियानं आनुभावप्पकासनेन भाजनभूता, तस्मापि ‘‘चरियापिटक’’न्ति वुच्चति, भाजनत्थोपि हि पिटकसद्दो निद्दिट्ठो ‘‘अथ पुरिसो आगच्छेय्य, कुदालपिटकं आदाया’’तिआदीसु (म॰ नि॰ १.२२८; अ॰ नि॰ ३.७०) विय। तं पनेतं चरियापिटकं विनयपिटकं, सुत्तन्तपिटकं, अभिधम्मपिटकन्ति तीसु पिटकेसु सुत्तन्तपिटकपरियापन्नम्। दीघनिकायो, मज्झिमनिकायो, संयुत्तनिकायो, अङ्गुत्तरनिकायो, खुद्दकनिकायोति पञ्चसु निकायेसु खुद्दकनिकायपरियापन्नम्। सुत्तं, गेय्यं, वेय्याकरणं, गाथा, उदानं, इतिवुत्तकं, जातकं, अब्भुतधम्मं, वेदल्लन्ति नवसु सासनङ्गेसु गाथासङ्गहम्।&lt;br&gt;&#xA;‘‘द्वासीति बुद्धतो गण्हिं, द्वेसहस्सानि भिक्खुतो।&lt;br&gt;&#xA;चतुरासीति सहस्सानि, ये मे धम्मा पवत्तिनो’’ति॥ (थेरगा॰ १०२७) –&lt;br&gt;&#xA;एवं धम्मभण्डागारिकेन पटिञ्ञातेसु चतुरासीतिया धम्मक्खन्धसहस्सेसु कतिपयधम्मक्खन्धसङ्गहम्। वग्गतो अकित्तिवग्गो, हत्थिनागवग्गो, युधञ्जयवग्गोति वग्गत्तयसङ्गहम्। चरियतो अकित्तिवग्गे दस, हत्थिनागवग्गे दस, युधञ्जयवग्गे पञ्चदसाति पञ्चतिंसचरियासङ्गहम्। तीसु वग्गेसु अकित्तिवग्गो आदि, चरियासु अकित्तिचरिया। तस्सापि –&lt;br&gt;&#xA;‘‘कप्पे च सतसहस्से, चतुरो च असङ्खिये।&lt;br&gt;&#xA;एत्थन्तरे यं चरितं, सब्बं तं बोधिपाचन’’न्ति॥ –&lt;br&gt;&#xA;अयं गाथा आदि। तस्स इतो पभुति अनुक्कमेन अत्थसंवण्णना होति।&lt;br&gt;&#xA;गन्थारम्भकथा निट्ठिता।&lt;br&gt;&#xA;निदानकथा&lt;br&gt;&#xA;सा पनायं अत्थसंवण्णना यस्मा दूरेनिदानं, अविदूरेनिदानं, सन्तिकेनिदानन्ति इमानि तीणि निदानानि दस्सेत्वा वुच्चमाना सुणन्तेहि समुदागमतो पट्ठाय सुट्ठु विञ्ञाता नाम होति। तस्मा तेसं निदानानं अयं विभागो वेदितब्बो।&lt;br&gt;&#xA;दीपङ्करदसबलस्स पादमूलस्मिञ्हि कताभिनीहारस्स महाबोधिसत्तस्स याव तुसितभवने निब्बत्ति, ताव पवत्तो कथामग्गो दूरेनिदानं नाम। तुसितभवनतो पट्ठाय याव बोधिमण्डे सब्बञ्ञुतञ्ञाणप्पत्ति, ताव पवत्तो कथामग्गो अविदूरेनिदानं नाम। महाबोधिमण्डतो पन पट्ठाय याव पच्चुप्पन्नवत्थु, ताव पवत्तो कथामग्गो सन्तिकेनिदानं नाम। इमेसु तीसु निदानेसु यस्मा दूरेनिदानअविदूरेनिदानानि सब्बसाधारणानि, तस्मा तानि जातकट्ठकथायं (जा॰ अट्ठ॰ १.दूरेनिदानकथा) वित्थारितनयेनेव वित्थारतो वेदितब्बानि। सन्तिकेनिदाने पन अत्थि विसेसोति तिण्णम्पि निदानानं अयमादितो पट्ठाय सङ्खेपकथा।&lt;br&gt;&#xA;दीपङ्करस्स भगवतो पादमूले कताभिनीहारो बोधिसत्तभूतो लोकनाथो अत्तनो अभिनीहारानुरूपं समत्तिंसपारमियो पूरेत्वा, सब्बञ्ञुतञ्ञाणसम्भारं मत्थकं पापेत्वा, तुसितभवने निब्बत्तो बुद्धभावाय उप्पत्तिकालं आगमयमानो, तत्थ यावतायुकं ठत्वा ततो चुतो सक्यराजकुले पटिसन्धिं गहेत्वा अनन्तेन परिहारेन महन्तेन सिरिसोभग्गेन वड्ढमानो अनुक्कमेन योब्बनं पत्वा एकूनतिंसे वयस्मिं कतमहाभिनिक्खमनो, छब्बस्सानि महापधानं पदहित्वा, वेसाखपुण्णमायं बोधिरुक्खमूले निसिन्नो सूरिये अनत्थङ्गमितेयेव मारबलं विधमित्वा पुरिमयामे पुब्बेनिवासं अनुस्सरित्वा, मज्झिमयामे दिब्बचक्खुं विसोधेत्वा, पच्छिमयामे दियड्ढकिलेससहस्सं खेपेत्वा, अनुत्तरं सम्मासम्बोधिमभिसम्बुज्झि।&lt;br&gt;&#xA;ततो तत्थेव सत्तसत्ताहे वीतिनामेत्वा, आसाळ्हिपुण्णमायं बाराणसिं गन्त्वा इसिपतने मिगदाये अञ्ञासिकोण्डञ्ञप्पमुखा अट्ठारस ब्रह्मकोटियो धम्मामतं पायेन्तो, धम्मचक्कं (सं॰ नि॰ ५.१०८१; महाव॰ १३ आदयो; पटि॰ म॰ २.३०) पवत्तेत्वा, यसादिके वेनेय्ये अरहत्ते पतिट्ठापेत्वा, ते सब्बेव सट्ठि अरहन्ते लोकानुग्गहाय विस्सज्जेत्वा, उरुवेलं गच्छन्तो कप्पासिकवनसण्डे तिंस भद्दवग्गिये सोतापत्तिफलादीसु पतिट्ठापेत्वा, उरुवेलं गन्त्वा अड्ढुड्ढानि पाटिहारियसहस्सानि दस्सेत्वा उरुवेलकस्सपादयो सहस्सजटिलपरिवारे तेभातिकजटिले विनेत्वा, तेहि परिवुतो राजगहनगरूपचारे लट्ठिवनुय्याने निसिन्नो बिम्बिसारप्पमुखे द्वादसनहुते ब्राह्मणगहपतिके सासने ओतारेत्वा, मगधराजेन कारिते वेळुवनविहारे विहरति।&lt;br&gt;&#xA;अथेवं भगवति वेळुवने विहरन्ते सारिपुत्तमोग्गल्लानेसु अग्गसावकट्ठाने ठपितेसु सावकसन्निपाते जाते, सुद्धोदनमहाराजा ‘‘पुत्तो किर मे छब्बस्सानि दुक्करकारिकं चरित्वा परमाभिसम्बोधिं पत्वा पवत्तितवरधम्मचक्को राजगहं निस्साय वेळुवने विहरती’’ति सुत्वा दसपुरिससहस्सपरिवारे, अनुक्कमेन दस अमच्चे पेसेसि ‘‘पुत्तं मे इधानेत्वा दस्सेथा’’ति। तेसु राजगहं गन्त्वा सत्थु धम्मदेसनाय अरहत्ते पतिट्ठितेसु काळुदायित्थेरेन रञ्ञो अधिप्पाये आरोचिते भगवा वीसतिसहस्सखीणासवपरिवुतो राजगहतो निक्खमित्वा सट्ठियोजनं कपिलवत्थुं द्वीहि मासेहि सम्पापुणि। सक्यराजानो ‘‘अम्हाकं ञातिसेट्ठं पस्सिस्सामा’’ति सन्निपतित्वा निग्रोधारामं भगवतो च भिक्खुसङ्घस्स च वसनयोग्गं कारेत्वा, गन्धपुप्फादिहत्था पच्चुग्गमनं कत्वा, सत्थारं निग्रोधारामं पवेसेसुम्। तत्र भगवा वीसतिसहस्सखीणासवपरिवुतो पञ्ञत्तवरबुद्धासने निसीदि। साकिया मानत्थद्धा सत्थु पणिपातं नाकंसु। भगवा तेसं अज्झासयं ओलोकेत्वा मानं भञ्जित्वा ते धम्मदेसनाय भाजने कातुं अभिञ्ञापादकं चतुत्थज्झानं समापज्जित्वा वुट्ठाय आकासं अब्भुग्गन्त्वा तेसं सीसे पादपंसुं ओकिरमानो विय, कण्डम्बरुक्खमूले कतपाटिहारियसदिसं यमकपाटिहारियं अकासि। राजा तं अच्छरियं दिस्वा ‘‘अयं लोके अग्गपुग्गलो’’ति वन्दि। रञ्ञा पन वन्दिते ते ठातुं नाम न सक्कोन्ति, सब्बेपि साकिया वन्दिंसु।&lt;br&gt;&#xA;तदा किर भगवा यमकपाटिहारियं करोन्तो लोकविवरणपाटिहारियम्पि अकासि – यस्मिं वत्तमाने मनुस्सा मनुस्सलोके यथाठिता यथानिसिन्नाव चातुमहाराजिकतो पट्ठाय याव अकनिट्ठभवना सब्बे देवे तत्थ तत्थ अत्तनो भवने कीळन्ते दिब्बानुभावेन जोतन्ते महतिं दिब्बसम्पत्तिं अनुभवन्ते सन्तानि समापत्तिसुखानि अनुभवन्ते अञ्ञमञ्ञं धम्मं साकच्छन्ते च बुद्धानुभावेन अत्तनो मंसचक्खुनाव पस्सन्ति। तथा हेट्ठापथवियं अट्ठसु महानिरयेसु, सोळससु च उस्सदनिरयेसु, लोकन्तरनिरये चाति तत्थ तत्थ महादुक्खं अनुभवमाने सत्ते पस्सन्ति। दससहस्सिलोकधातुयं देवा महच्चदेवानुभावेन तथागतं उपसङ्कमित्वा अच्छरियब्भुतचित्तजाता पञ्जलिका नमस्समाना पयिरुपासन्ति, बुद्धगुणपटिसंयुत्ता गाथायो उदाहरन्ता थोमेन्ति अप्फोटेन्ति हसन्ति पीतिसोमनस्सं पवेदेन्ति। यं सन्धाय वुत्तं –&lt;br&gt;&#xA;‘‘भुम्मा महाराजिका तावतिंसा, यामा च देवा तुसिता च निम्मिता।&lt;br&gt;&#xA;परनिम्मिता येपि च ब्रह्मकायिका, आनन्दिता विपुलमकंसु घोस’’न्ति॥ (बु॰ वं॰ १.६)&lt;br&gt;&#xA;तदा हि दसबलो ‘‘अतुलं अत्तनो बुद्धबलं दस्सेस्सामी’’ति महाकरुणाय समुस्साहितो आकासे दससहस्सचक्कवाळसमागमे चङ्कमं मापेत्वा, द्वादसयोजनवित्थते सब्बरतनमये चङ्कमे ठितो यथावुत्तं देवमनुस्सनयनविहङ्गानं एकनिपातभूतमच्छरियं अनञ्ञसाधारणं बुद्धानं समाधिञाणानुभावदीपनं पाटिहारियं दस्सेत्वा, पुन तस्मिं चङ्कमे चङ्कमन्तो वेनेय्यानं अज्झासयानुरूपं अचिन्तेय्यानुभावाय अनोपमाय बुद्धलीळाय धम्मं देसेसि। तेन वुत्तं –&lt;br&gt;&#xA;‘‘न हेते जानन्ति सदेवमानुसा, बुद्धो अयं कीदिसको नरुत्तमो।&lt;br&gt;&#xA;इद्धिबलं पञ्ञाबलञ्च कीदिसं, बुद्धबलं लोकहितस्स कीदिसं॥&lt;br&gt;&#xA;‘‘न हेते जानन्ति सदेवमानुसा, बुद्धो अयं एदिसको नरुत्तमो।&lt;br&gt;&#xA;इद्धिबलं पञ्ञाबलञ्च एदिसं, बुद्धबलं लोकहितस्स एदिसं॥&lt;br&gt;&#xA;‘‘हन्दाहं दस्सयिस्सामि, बुद्धबलमनुत्तरम्।&lt;br&gt;&#xA;चङ्कमं मापयिस्सामि, नभे रतनमण्डित’’न्ति॥ (बु॰ वं॰ १.३-५)।&lt;br&gt;&#xA;एवं तथागते अत्तनो बुद्धानुभावदीपनं पाटिहारियं दस्सेत्वा धम्मं देसेन्ते आयस्मा धम्मसेनापति सारिपुत्तो राजगहे गिज्झकूटपब्बते ठितो दिब्बचक्खुना पस्सित्वा, तेन बुद्धानुभावसन्दस्सनेन अच्छरियब्भुतचित्तजातो ‘‘हन्दाहं भिय्योसोमत्ताय बुद्धानुभावं लोकस्स पाकटं करिस्सामी’’ति सञ्जातपरिवितक्को अत्तनो परिवारभूतानं पञ्चन्नं भिक्खुसतानं तमत्थं आरोचेत्वा इद्धिया आकासेन तावदेव आगन्त्वा सपरिवारो भगवन्तं उपसङ्कमित्वा पञ्चपतिट्ठितेन वन्दित्वा दसनखसमोधानसमुज्जलमञ्जलिं सिरसि पग्गय्ह तथागतस्स महाभिनीहारं पारमिपरिपूरणञ्च पुच्छि। भगवा तं कायसक्खिं कत्वा तत्थ सन्निपतितमनुस्सानञ्चेव दससहस्सचक्कवाळदेवब्रह्मानञ्च अत्तनो बुद्धानुभावं परिदीपयन्तो बुद्धवंसं देसेसि। तेन वुत्तं –&lt;br&gt;&#xA;‘‘सारिपुत्तो महापञ्ञो, समाधिज्झानकोविदो।&lt;br&gt;&#xA;पञ्ञाय पारमिप्पत्तो, पुच्छति लोकनायकं॥&lt;br&gt;&#xA;‘‘कीदिसो ते महावीर, अभिनीहारो नरुत्तम।&lt;br&gt;&#xA;कम्हि काले तया धीर, पत्थिता बोधिमुत्तमा॥&lt;br&gt;&#xA;‘‘दानं सीलञ्च नेक्खम्मं, पञ्ञा वीरियञ्च कीदिसम्।&lt;br&gt;&#xA;खन्ति सच्चमधिट्ठानं, मेत्तुपेक्खा च कीदिसा॥&lt;br&gt;&#xA;‘‘दस पारमी तया धीर, कीदिसी लोकनायक।&lt;br&gt;&#xA;कथं उपपारमी पुण्णा, परमत्थपारमी कथं॥&lt;br&gt;&#xA;‘‘तस्स पुट्ठो वियाकासि, करवीकमधुरगिरो।&lt;br&gt;&#xA;निब्बापयन्तो हदयं, हासयन्तो सदेवक’’न्ति॥ (बु॰ वं॰ १.७४-७८)।&lt;br&gt;&#xA;एवं भगवता बुद्धवंसे देसिते आयस्मा धम्मसेनापति ‘‘अहो बुद्धानं हेतुसम्पदा, अहो समुदागमसम्पत्ति, अहो महाभिनीहारसमिज्झना, दुक्करं वत भगवता कतं एत्तकं कालं एवं पारमियो पूरेन्तेन, एवंविधस्स बोधिसम्भारसम्भरणस्स अनुच्छविकमेव चेतं फलं, यदिदं सब्बञ्ञुता बलेसु च वसीभावो एवंमहिद्धिकता एवंमहानुभावता’’ति बुद्धगुणारम्मणं ञाणं पेसेसि। सो अनञ्ञसाधारणं भगवतो सीलं समाधि पञ्ञा विमुत्ति विमुत्तिञाणदस्सनं हिरिओत्तप्पं सद्धावीरियं सतिसम्पजञ्ञं सीलविसुद्धि दिट्ठिविसुद्धि समथविपस्सना तीणि कुसलमूलानि तीणि सुचरितानि तयो सम्मावितक्का तिस्सो अनवज्जसञ्ञायो तिस्सो धातुयो चत्तारो सतिपट्ठाना चत्तारो सम्मप्पधाना चत्तारो इद्धिपादा चत्तारो अरियमग्गा चत्तारि अरियफलानि चतस्सो पटिसम्भिदा चतुयोनिपरिच्छेदकञाणानि चत्तारो अरियवंसा चत्तारि वेसारज्जञाणानि पञ्च पधानियङ्गानि पञ्चङ्गिको सम्मासमाधि पञ्चिन्द्रियानि पञ्च बलानि पञ्च निस्सरणिया धातुयो पञ्च विमुत्तायतनञाणानि पञ्च विमुत्तिपरिपाचनीया धम्मा छ सारणीया धम्मा छ अनुस्सतिट्ठानानि छ गारवा छ निस्सरणिया धातुयो छ सततविहारा छ अनुत्तरियानि छ निब्बेधभागिया सञ्ञा छ अभिञ्ञा छ असाधारणञाणानि सत्त अपरिहानिया धम्मा सत्त अरियधनानि सत्त बोज्झङ्गा सत्त सप्पुरिसधम्मा सत्त निद्दसवत्थूनि सत्त सञ्ञा सत्त दक्खिणेय्यपुग्गलदेसना सत्त खीणासवबलदेसना अट्ठ पञ्ञापटिलाभहेतुदेसना अट्ठ सम्मत्तानि अट्ठ लोकधम्मातिक्कमा अट्ठ आरम्भवत्थूनि अट्ठ अक्खणदेसना अट्ठ महापुरिसवितक्का अट्ठ अभिभायतनदेसना अट्ठ विमोक्खा नव योनिसोमनसिकारमूलका धम्मा नव पारिसुद्धिपधानियङ्गानि नव सत्तावासदेसना नव आघातप्पटिविनया नव पञ्ञा नव नानत्तदेसना नव अनुपुब्बविहारा दस नाथकरणा धम्मा दस कसिणायतनानि दस कुसलकम्मपथा दस सम्मत्तानि दस अरियवासा दस असेक्खा धम्मा दस रतनानि दस तथागतबलानि एकादस मेत्तानिसंसा द्वादस धम्मचक्काकारा तेरस धुतङ्गगुणा चुद्दस बुद्धञाणानि पञ्चदस विमुत्तिपरिपाचनीया धम्मा सोळसविधा आनापानस्सती सोळस अपरम्परिया धम्मा अट्ठारस बुद्धधम्मा एकूनवीसति पच्चवेक्खणञाणानि चतुचत्तालीस ञाणवत्थूनि पञ्ञास उदयब्बयञाणानि परोपण्णास कुसलधम्मा सत्तसत्तति ञाणवत्थूनि चतुवीसतिकोटिसतसहस्ससमापत्तिसञ्चारितमहावजिरञाणं अनन्तनयसमन्तपट्ठानपविचयपच्चवेक्खणदेसनाञाणानि तथा अनन्तासु लोकधातूसु अनन्तानं सत्तानं आसयादिविभावनञाणानि चाति एवमादिके अचिन्तेय्यानुभावे बुद्धगुणे धम्मन्वयतो अनुगच्छन्तो अनुस्सरन्तो नेव अन्तं, न पमाणं पस्सि। थेरो हि अत्तनोपि नाम गुणानं अन्तं वा पमाणं वा आवज्जेन्तो न पस्सति, सो भगवतो गुणानं पमाणं किं पस्सिस्सति? यस्स यस्स हि पञ्ञा महती ञाणं विसदं, सो सो बुद्धगुणे महन्ततो सद्दहति, इति थेरो भगवतो गुणानं पमाणं वा परिच्छेदं वा अपस्सन्तो ‘‘मादिसस्स नाम सावकपारमिञाणे ठितस्स बुद्धगुणा ञाणेन परिच्छिन्दितुं न सक्का, पगेव इतरेसम्। अहो अचिन्तेय्या अपरिमेय्यभेदा महानुभावा सब्बञ्ञुगुणा, केवलं पनेते एकस्स बुद्धञाणस्सेव सब्बसो गोचरा, नाञ्ञेसम्। कथेतुं पन सम्मासम्बुद्धेहिपि वित्थारतो न सक्कायेवा’’ति निट्ठमगमासि। वुत्तञ्हेतं –&lt;br&gt;&#xA;‘‘बुद्धोपि बुद्धस्स भणेय्य वण्णं, कप्पम्पि चे अञ्ञमभासमानो।&lt;br&gt;&#xA;खीयेथ कप्पो चिरदीघमन्तरे, वण्णो न खीयेथ तथागतस्सा’’ति॥ (दी॰ नि॰ अट्ठ॰ १.३०४; ३.१४१; उदा॰ अट्ठ॰ ५३)।&lt;br&gt;&#xA;एवं बुद्धानं गुणमहन्ततं निस्साय उप्पन्नबलवपीतिसोमनस्सो पुन चिन्तेसि – ‘‘एवरूपानं नाम बुद्धगुणानं हेतुभूता बुद्धकारका धम्मा पारमियो अहो महानुभावा। कतमासु नु खो जातीसु पारमिता परिपाचिता, कथं वा परिपाकं गता, हन्दाहं इममत्थं पुच्छन्तो एवम्पि समुदागमतो पट्ठाय बुद्धानुभावं इमस्स सदेवकस्स लोकस्स पाकटतरं करिस्सामी’’ति। सो एवं चिन्तेत्वा भगवन्तं इमं पञ्हं अपुच्छि – ‘‘कतमासु नु खो, भन्ते , जातीसु इमे बुद्धकारका धम्मा परिपाचिता, कथं वा परिपाकं गता’’ति? अथस्स भगवा तस्मिं रतनचङ्कमे तिसन्धिपल्लङ्कं आभुजित्वा युगन्धरपब्बते बालसूरियो विय विरोचमानो निसिन्नो ‘‘सारिपुत्त, मय्हं बुद्धकारका धम्मा समादानतो पट्ठाय निरन्तरं सक्कच्चकारिताय वीरियूपत्थम्भेन च सब्बेसु कप्पेसु भवतो भवं जातितो जातिं परिपच्चन्तायेव अहेसुं, इमस्मिं पन भद्दकप्पे इमासु जातीसु ते परिपक्का जाता’’ति दस्सेन्तो ‘‘कप्पे च सतसहस्से’’तिआदिना चरियापिटकं बुद्धापदानियन्ति दुतियाभिधानं धम्मपरियायं अभासि। अपरे पन ‘‘रतनचङ्कमे चङ्कमन्तो देवातिदेवो देवब्रह्मादीहि पूजियमानो निग्रोधारामे ओतरित्वा वीसतिसहस्सखीणासवपरिवुतो पञ्ञत्तवरबुद्धासने निसिन्नो भगवा वुत्तनयेनेव आयस्मता सारिपुत्तेन पुच्छितो चरियापिटकं देसेसी’’ति वदन्ति। एत्तावता दूरेनिदानअविदूरेनिदानानि सङ्खेपतो दस्सेत्वा चरियापिटकस्स सन्तिकेनिदानं वित्थारतो निद्दिट्ठन्ति वेदितब्बम्। दूरेनिदानं पन असङ्ख्येय्यविभावनायं आवि भविस्सतीति।&lt;br&gt;&#xA;१. इदानि ‘‘कप्पे च सतसहस्से’’तिआदिनयप्पवत्ताय चरियापिटकपाळिया अत्थसंवण्णना होति। तत्रायं कप्प-सद्दो सउपसग्गो अनुपसग्गो च वितक्कविधानपटिभागपञ्ञत्तिकालपरमायुसमणवोहारसमन्तभावाभिसद्दहन- छेदनविनियोगविनयकिरियालेसन्तरकप्पतण्हादिट्ठिअसङ्ख्येय्यकप्पमहाकप्पादीसु दिस्सति। तथा हेस ‘‘नेक्खम्मसङ्कप्पो अब्यापादसङ्कप्पो’’तिआदीसु (म॰ नि॰ ३.१३७) वितक्के आगतो। ‘‘चीवरे विकप्पं आपज्जेय्या’’तिआदीसु (पारा॰ ६४२) विधाने, अधिकविधानं आपज्जेय्याति अत्थो। ‘‘सत्थुकप्पेन वत किर, भो, सावकेन सद्धिं मन्तयमाना न जानिम्हा’’तिआदीसु (म॰ नि॰ १.२६०) पटिभागे। सत्थुसदिसेनाति अयञ्हि तत्थ अत्थो। ‘‘इधायस्मा, कप्पो’’तिआदीसु (सु॰ नि॰ १०९८) पञ्ञत्तियम्। ‘‘येन सुदं निच्चकप्पं विहरामी’’तिआदीसु (म॰ नि॰ १.३८७) काले। ‘‘आकङ्खमानो, आनन्द, तथागतो कप्पं वा तिट्ठेय्य कप्पावसेसं वा’’तिआदीसु (दी॰ नि॰ २.१७८; उदा॰ ५१) परमायुम्हि। आयुकप्पो हि इध कप्पोति अधिप्पेतो। ‘‘अनुजानामि, भिक्खवे, पञ्चहि समणकप्पेहि फलं परिभुञ्जितु’’न्तिआदीसु (चूळव॰ २५०) समणवोहारे। ‘‘केवलकप्पं जेतवनं ओभासेत्वा’’तिआदीसु (खु॰ पा॰ ५.१; सु॰ नि॰ मङ्गलसुत्त) समन्तभावे। ‘‘सद्धा सद्दहना ओकप्पना अभिप्पसादो’’तिआदीसु (ध॰ स॰ १२) अभिसद्दहने, सद्धायन्ति अत्थो। ‘‘अलङ्कतो कप्पितकेसमस्सू’’तिआदीसु (वि॰ व॰ १०९४; जा॰ २.२२.१३६८) छेदने। ‘‘एवमेव इतो दिन्नं, पेतानं उपकप्पती’’तिआदीसु (खु॰ पा॰ ७.७; पे॰ व॰ २०) विनियोगे। ‘‘कप्पकतेन अकप्पकतं संसिब्बितं होती’’तिआदीसु (पाचि॰ ३७१) विनयकिरियायम्। ‘‘अत्थि कप्पो निपज्जितुं, हन्दाहं निपज्जामी’’तिआदीसु लेसे। ‘‘आपायिको नेरयिको कप्पट्ठो सङ्घभेदको…पे॰… कप्पं निरयम्हि पच्चती’’ति (इतिवु॰ १८; चूळव॰ ३५४; कथा॰ ६५७, ८६२) च आदीसु अन्तरकप्पे।&lt;br&gt;&#xA;‘‘न कप्पयन्ति न पुरेक्खरोन्ति, धम्मापि तेसं न पटिच्छितासे।&lt;br&gt;&#xA;न ब्राह्मणो सीलवतेन नेय्यो, पारङ्गतो न पच्चेति तादी’’ति॥ –&lt;br&gt;&#xA;आदीसु (सु॰ नि॰ ८०९) तण्हादिट्ठीसु। तथा हि वुत्तं निद्देसे ‘‘कप्पाति उद्दानतो द्वे कप्पा तण्हाकप्पो दिट्ठिकप्पो’’ति (महानि॰ २८)। ‘‘अनेकेपि संवट्टकप्पे अनेकेपि विवट्टकप्पे’’तिआदीसु (दी॰ नि॰ १.२४४; म॰ नि॰ १.६८) असङ्ख्येय्यकप्पे। ‘‘चत्तारिमानि, भिक्खवे, कप्पस्स असङ्ख्येय्यानी’’तिआदीसु (अ॰ नि॰ ४.१५६) महाकप्पे। इधापि महाकप्पेयेव दट्ठब्बो (दी॰ नि॰ अट्ठ॰ १.२९; ३.२७५; सं॰ नि॰ अट्ठ॰ १.१.१; अ॰ नि॰ अट्ठ॰ २.३.१२८; खु॰ पा॰ अट्ठ॰ ५.एवमिच्चादिपाठवण्णना)।&lt;br&gt;&#xA;तत्रायं पदसिद्धि – कप्पीयतीति कप्पो, एत्तकानि वस्सानीति वा एत्तकानि वस्ससतानीति वा एत्तकानि वस्ससहस्सानीति वा एत्तकानि वस्ससतसहस्सानीति वा संवच्छरवसेन गणेतुं असक्कुणेय्यत्ता केवलं सासपरासिउपमादीहि कप्पेतब्बो परिकप्पेतब्बपरिमाणोति अत्थो। वुत्तञ्हेतं –&lt;br&gt;&#xA;‘‘कीव दीघो नु खो, भन्ते, कप्पोति? दीघो खो, भिक्खु, कप्पो, सो न सुकरो सङ्खातुं ‘एत्तकानि वस्सानी’ति वा ‘एत्तकानि वस्ससतानी’ति वा ‘एत्तकानि वस्ससहस्सानी’ति वा ‘एत्तकानि वस्ससतसहस्सानी’ति वा। सक्का पन, भन्ते, उपमं कातुन्ति? ‘सक्का, भिक्खू’ति भगवा अवोच। सेय्यथापि, भिक्खु, योजनं आयामेन योजनं वित्थारेन योजनं उब्बेधेन महासासपरासि। ततो वस्ससतस्स वस्ससहस्सस्स अच्चयेन एकमेकं सासपं उद्धरेय्य, खिप्पतरं खो सो, भिक्खु, महासासपरासि इमिना उपक्कमेन परिक्खयं परियादानं गच्छेय्य, न त्वेव कप्पो, एवं दीघो खो, भिक्खु, कप्पो’’ति (सं॰ नि॰ २.१२८)।&lt;br&gt;&#xA;स्वायं महाकप्पो संवट्टादिवसेन चतुअसङ्ख्येय्यकप्पसङ्गहो। वुत्तम्पि चेतं –&lt;br&gt;&#xA;‘‘चत्तारिमानि, भिक्खवे, कप्पस्स असङ्ख्येय्यानि। कतमानि चत्तारि? संवट्टो, संवट्टट्ठायी, विवट्टो, विवट्टट्ठायी’’ति (अ॰ नि॰ ४.१५६)।&lt;br&gt;&#xA;तत्थ तयो संवट्टा – तेजोसंवट्टो, आपोसंवट्टो, वायोसंवट्टोति। तिस्सो संवट्टसीमा – आभस्सरा, सुभकिण्हा, वेहप्फलाति। यदा हि कप्पो तेजेन संवट्टति, आभस्सरतो हेट्ठा अग्गिना डय्हति। यदा आपेन संवट्टति, सुभकिण्हतो हेट्ठा उदकेन विलीयति। यदा वायुना संवट्टति, वेहप्फलतो हेट्ठा वातेन विद्धंसति। वित्थारतो पन कोटिसतसहस्सचक्कवाळं विनस्सति, यं बुद्धानं आणाक्खेत्तन्ति वुच्चति। तेसु तीसु संवट्टेसु यथाक्कमं कप्पविनासकमहामेघतो याव जालाय वा उदकस्स वा वातस्स वा उपच्छेदो इदं एकं असङ्ख्येय्यं संवट्टो नाम। कप्पविनासकजालादिपच्छेदतो याव कोटिसतसहस्सचक्कवाळपरिपूरको सम्पत्तिमहामेघो उट्ठहति, इदं दुतियं असङ्ख्येय्यं संवट्टट्ठायी नाम।&lt;br&gt;&#xA;सम्पत्तिमहामेघतो याव चन्दिमसूरियपातुभावो, इदं ततियं असङ्ख्येय्यं विवट्टो नाम। चन्दिमसूरियपातुभावतो याव पुन कप्पविनासकमहामेघो, इदं चतुत्थं असङ्ख्येय्यं विवट्टट्ठायी नाम। इमेसु चतुसट्ठिअन्तरकप्पसङ्गहं विवट्टट्ठायी। तेन समानकालपरिच्छेदा विवट्टादयो वेदितब्बा। ‘‘वीसतिअन्तरकप्पसङ्गह’’न्ति एके। इति इमानि चत्तारि असङ्ख्येय्यानि एको महाकप्पो होति। तेन वुत्तं ‘‘स्वायं महाकप्पो संवट्टादिवसेन चतुअसङ्ख्येय्यकप्पसङ्गहो’’ति।&lt;br&gt;&#xA;कप्पेति च अच्चन्तसंयोगवसेन उपयोगबहुवचनम्। सतसहस्सेति कप्पसद्दसम्बन्धेन चायं पुल्लिङ्गनिद्देसो, इधापि अच्चन्तसंयोगवसेनेव बहुवचनम्। समानाधिकरणञ्हेतं पदद्वयम्। चतुरो च असङ्खियेति एत्थापि एसेव नयो। कस्स पन असङ्खियेति अञ्ञस्स अवुत्तत्ता कप्पस्स च वुत्तत्ता पकरणतो कप्पानन्ति अयमत्थो विञ्ञायतेव। न हि वुत्तं वज्जेत्वा अवुत्तस्स कस्सचि गहणं युत्तन्ति। च-सद्दो सम्पिण्डनत्थो, महाकप्पानं चतुरो असङ्ख्येय्ये सतसहस्से च महाकप्पेति अयञ्हेत्थ अत्थो। असङ्खियेति एत्थ सङ्खातुं न सक्काति असङ्खिया, गणनं अतिक्कन्ताति अत्थो। ‘‘असङ्ख्येय्यन्ति एको गणनविसेसो’’ति एके। ते हि एकतो पट्ठाय महाबलक्खपरियोसानानि एकूनसट्ठिट्ठानानि वज्जेत्वा दसमहाबलक्खानि असङ्ख्येय्यं नाम, सट्ठिमट्ठानन्तरन्ति वदन्ति। तं न युज्जति, सङ्ख्याठानन्तरं नाम गणनविसेसो, तस्स असङ्ख्येय्यभावाभावतो एकं ठानन्तरं असङ्ख्येय्यञ्चाति विरुद्धमेतम्। ननु च असङ्ख्यभावेन असङ्ख्येय्यत्तेपि तस्स चतुब्बिधभावो न युज्जतीति? नो न युज्जति। चतूसु ठानेसु असङ्ख्येय्यभावस्स इच्छितत्ता। तत्रायमादितो पट्ठाय विभावना –&lt;br&gt;&#xA;अतीते किर एकस्मिं कप्पे तण्हङ्करो मेधङ्करो सरणङ्करो दीपङ्करोति चत्तारो सम्मासम्बुद्धा अनुक्कमेन लोके उप्पज्जिंसु। तेसु दीपङ्करस्स भगवतो काले अमरवती नाम नगरं अहोसि। तत्थ सुमेधो नाम ब्राह्मणो पटिवसति उभतो सुजातो मातितो च पितितो च, संसुद्धगहणिको याव सत्तमा कुलपरिवट्टा अक्खित्तो अनुपक्कुट्ठो जातिवादेन, अभिरूपो दस्सनीयो पासादिको परमाय वण्णपोक्खरताय समन्नागतो। सो अञ्ञं कम्मं अकत्वा ब्राह्मणसिप्पमेव उग्गण्हि। तस्स दहरकालेयेव मातापितरो कालमकंसु। अथस्स रासिवड्ढको अमच्चो आयपोत्थकं आहरित्वा सुवण्णरजतमणिमुत्तादिभरिते सारगब्भे विवरित्वा ‘‘एत्तकं ते, कुमार, मातुसन्तकं, एत्तकं ते पितुसन्तकं, एत्तकं ते अय्यकपय्यकान’’न्ति याव सत्तमा कुलपरिवट्टा धनं आचिक्खित्वा ‘‘एतं धनं पटिपज्जाही’’ति आह। सुमेधपण्डितो चिन्तेसि – ‘‘इमं एवं बहुं धनं संहरित्वा मय्हं मातापितादयो परलोकं गच्छन्ता एककहापणम्पि गहेत्वा न गता, मया पन गहेत्वा गमनकारणं कातुं वट्टती’’ति। सो रञ्ञो आरोचेत्वा नगरे भेरिं चरापेत्वा महाजनस्स दानं दत्वा हिमवन्तप्पदेसं गन्त्वा तापसपब्बज्जं पब्बजित्वा सत्ताहेनेव अट्ठ समापत्तियो पञ्च च अभिञ्ञायो निब्बत्तेत्वा समापत्तिविहारेहि विहरति।&lt;br&gt;&#xA;तस्मिञ्च काले दीपङ्करदसबलो परमाभिसम्बोधिं पत्वा पवत्तितवरधम्मचक्को चतूहि खीणासवसतसहस्सेहि परिवुतो अनुपुब्बेन चारिकं चरमानो रम्मवतीनगरं नाम पत्वा तस्स अविदूरे सुदस्सनमहाविहारे पटिवसति। रम्मवतीनगरवासिनो ‘‘सत्था किर अम्हाकं नगरं पत्वा सुदस्सनमहाविहारे पटिवसती’’ति सुत्वा गन्धमालादिहत्था सत्थारं उपसङ्कमित्वा वन्दित्वा गन्धमालादीहि पूजेत्वा एकमन्तं निसिन्ना धम्मदेसनं सुत्वा स्वातनाय निमन्तेत्वा उट्ठायासना पक्कमिंसु। ते पुनदिवसे महादानं सज्जेत्वा नगरं अलङ्करित्वा दसबलस्स आगमनमग्गं हट्ठतुट्ठा सोधेन्ति।&lt;br&gt;&#xA;तस्मिञ्च काले सुमेधतापसो आकासेन गच्छन्तो ते हट्ठतुट्ठे मनुस्से दिस्वा ‘‘अम्भो, कस्स तुम्हे इमं मग्गं सोधेथा’’ति पुच्छि? तेहि ‘‘सम्मासम्बुद्धस्स आगमनमग्गं सोधेमा’’ति वुत्ते अतीतेसु बुद्धेसु कताधिकारत्ता ‘‘बुद्धो’’ति वचनं सुत्वा उप्पन्नपीतिसोमनस्सो तावदेव आकासतो ओरुय्ह ‘‘मय्हम्पि ओकासं देथ, अहम्पि सोधेस्सामी’’ति तेहि दस्सितं ओकासं ‘‘किञ्चापि अहं इमं इद्धिया सत्तरतनविचित्तं कत्वा अलङ्करितुं पहोमि, अज्ज पन मया कायवेय्यावच्चं कातुं वट्टति, कायारहं पुञ्ञं गण्हिस्सामी’’ति चिन्तेत्वा तिणकचवरादयो नीहरित्वा पंसुं आहरित्वा समं करोन्तो सोधेति। अनिट्ठितेयेव पन तस्स पदेसस्स सोधने दीपङ्करो भगवा महानुभावानं छळभिञ्ञानं खीणासवानं चतूहि सतसहस्सेहि परिवुतो तं मग्गं पटिपज्जि। सुमेधपण्डितो ‘‘सम्मासम्बुद्धो बुद्धसावका च मा चिक्खल्लं अक्कमन्तू’’ति अत्तनो वाकचीरञ्च चम्मखण्डञ्च जटाकलापञ्च पसारेत्वा सयञ्च येन भगवा तेन सीसं कत्वा अवकुज्जो निपज्जि। एवञ्च चिन्तेसि – ‘‘सचाहं इच्छिस्सामि, इमस्स भगवतो सावको हुत्वा अज्जेव किलेसे घातेस्सामि। किं मय्हं एककेनेव संसारमहोघतो नित्थरणेन? यंनूनाहम्पि एवरूपो सम्मासम्बुद्धो हुत्वा सदेवकं लोकं संसारमहण्णवतो तारेय्य’’न्ति। इति सो अट्ठङ्गसमन्नागतमहाभिनीहारवसेन चित्तं पणिधेसि। अथ भगवा आगन्त्वा तस्स उस्सीसके ठत्वा चित्ताचारं समिज्झनभावञ्चस्स ञत्वा ‘‘अयं इतो कप्पसतसहस्साधिकानं चतुन्नं असङ्ख्येय्यानं मत्थके गोतमो नाम सम्मासम्बुद्धो भविस्सती’’ति सब्बं इमं भगवतो पवत्तिं ब्याकरित्वा पक्कामि।&lt;br&gt;&#xA;ततो अपरेपि कोण्डञ्ञभगवन्तं आदिं कत्वा अनुक्कमेन उप्पन्ना याव कस्सपदसबलपरियोसाना सम्मासम्बुद्धा महासत्तं ‘‘बुद्धो भविस्सती’’ति ब्याकरिंसु। इति अम्हाकं बोधिसत्तस्स पारमियो पूरेन्तस्सेव चतुवीसति सम्मासम्बुद्धा उप्पन्ना। यस्मिं पन कप्पे दीपङ्करदसबलो उदपादि, तस्मिं अञ्ञेपि तयो बुद्धा अहेसुम्। तेसं सन्तिके बोधिसत्तस्स ब्याकरणं नाहोसि, तस्मा ते इध न गहिता। पोराणट्ठकथायं पन तम्हा कप्पा पट्ठाय सब्बबुद्धे दस्सेतुं इदं वुत्तं –&lt;br&gt;&#xA;‘‘तण्हङ्करो मेधङ्करो, अथोपि सरणङ्करो।&lt;br&gt;&#xA;दीपङ्करो च सम्बुद्धो, कोण्डञ्ञो द्विपदुत्तमो॥&lt;br&gt;&#xA;‘‘मङ्गलो च सुमनो च, रेवतो सोभितो मुनि।&lt;br&gt;&#xA;अनोमदस्सी पदुमो, नारदो पदुमुत्तरो॥&lt;br&gt;&#xA;‘‘सुमेधो च सुजातो च, पियदस्सी महायसो।&lt;br&gt;&#xA;अत्थदस्सी धम्मदस्सी, सिद्धत्थो लोकनायको॥&lt;br&gt;&#xA;‘‘तिस्सो फुस्सो च सम्बुद्धो, विपस्सी सिखि वेस्सभू।&lt;br&gt;&#xA;ककुसन्धो कोणागमनो, कस्सपो चापि नायको॥&lt;br&gt;&#xA;‘‘एते अहेसुं सम्बुद्धा, वीतरागा समाहिता।&lt;br&gt;&#xA;सतरंसीव उप्पन्ना, महातमविनोदना।&lt;br&gt;&#xA;जलित्वा अग्गिक्खन्धाव, निब्बुता ते ससावका’’ति॥ (जा॰ अट्ठ॰ १.दूरेनिदानकथा; अप॰ अट्ठ॰ १.दूरेनिदानकथा)।&lt;br&gt;&#xA;तत्थ दीपङ्करदसबलस्स च कोण्डञ्ञदसबलस्स च अन्तरे महाकप्पानं एकं असङ्ख्येय्यं बुद्धसुञ्ञो लोको अहोसि, तथा भगवतो कोण्डञ्ञस्स च भगवतो मङ्गलस्स च अन्तरे, तथा भगवतो सोभितस्स च भगवतो अनोमदस्सिस्स च अन्तरे, तथा भगवतो नारदस्स च भगवतो पदुमुत्तरस्स च अन्तरे। वुत्तञ्हेतं बुद्धवंसे (बु॰ वं॰ २८.३, ४, ६, ९) –&lt;br&gt;&#xA;‘‘दीपङ्करस्स भगवतो, कोण्डञ्ञस्स च सत्थुनो।&lt;br&gt;&#xA;एतेसं अन्तरा कप्पा, गणनातो असङ्खिया॥&lt;br&gt;&#xA;‘‘कोण्डञ्ञस्स अपरेन, मङ्गलो नाम नायको।&lt;br&gt;&#xA;तेसम्पि अन्तरा कप्पा, गणनातो असङ्खिया॥&lt;br&gt;&#xA;‘‘सोभितस्स अपरेन, अनोमदस्सी महायसो।&lt;br&gt;&#xA;तेसम्पि अन्तरा कप्पा, गणनातो असङ्खिया॥&lt;br&gt;&#xA;‘‘नारदस्स भगवतो, पदुमुत्तरस्स सत्थुनो।&lt;br&gt;&#xA;तेसम्पि अन्तरा कप्पा, गणनातो असङ्खिया’’ति॥&lt;br&gt;&#xA;एवं गणनातीतताय असङ्ख्येय्यत्तेपि चतूसु ठानेसु महाकप्पानं गणनातिक्कमेन ‘‘चतुरो च असङ्खिये’’ति वुत्तं, न सङ्ख्याविसेसेनाति वेदितब्बम्। यस्मा पन पदुमुत्तरदसबलस्स च सुमेधदसबलस्स च अन्तरे तिंसकप्पसहस्सानि, सुजातदसबलस्स च पियदस्सीदसबलस्स च अन्तरे नवसहस्साधिकानं कप्पानं सट्ठिसहस्सानि द्वासीतुत्तरानि अट्ठ च सतानि, धम्मदस्सीदसबलस्स च सिद्धत्थदसबलस्स च अन्तरे वीसति कप्पा, सिद्धत्थदसबलस्स च तिस्सदसबलस्स च अन्तरे एको कप्पो , भगवतो विपस्सिस्स च भगवतो सिखिस्स च अन्तरे सट्ठि कप्पा, भगवतो च वेस्सभुस्स भगवतो च ककुसन्धस्स अन्तरे तिंस कप्पा, इति पदुमुत्तरदसबलस्स उप्पन्नकप्पतो पट्ठाय हेट्ठा तेसं तेसं बुद्धानं उप्पन्नकप्पेहि इमिना च भद्दकप्पेन सद्धिं सतसहस्समहाकप्पा। ते सन्धाय वुत्तं ‘‘कप्पे च सतसहस्से’’ति। इमस्मिं पनत्थे वित्थारियमाने सब्बं बुद्धवंसपाळिं आहरित्वा संवण्णेतब्बं होतीति अतिवित्थारभीरुकस्स महाजनस्स चित्तं अनुरक्खन्ता न वित्थारयिम्ह। अत्थिकेहि बुद्धवंसतो (बु॰ वं॰ १.१ आदयो) गहेतब्बो। योपि चेत्थ वत्तब्बो कथामग्गो, सोपि अट्ठसालिनिया (ध॰ स॰ अट्ठ॰ सुमेधकथा) धम्मसङ्गहवण्णनाय जातकट्ठकथाय (जा॰ अट्ठ॰ १.दूरेनिदानकथा) च वुत्तनयेनेव वेदितब्बो।&lt;br&gt;&#xA;एत्थन्तरेति एत्थ अन्तरसद्दो –&lt;br&gt;&#xA;‘‘नदीतीरेसु सण्ठाने, सभासु रथियासु च।&lt;br&gt;&#xA;जना सङ्गम्म मन्तेन्ति, मञ्च तञ्च किमन्तर’’न्ति॥ (सं॰ नि॰ १.२२८) –&lt;br&gt;&#xA;आदीसु कारणे आगतो। ‘‘अद्दसा खो मं, भन्ते, अञ्ञतरा इत्थी विज्जन्तरिकाय भाजनं धोवन्ती’’तिआदीसु (म॰ नि॰ २.१४९) खणे, विज्जुनिच्छरणक्खणेति अत्थो। ‘‘यस्सन्तरतो न सन्ति कोपा’’तिआदीसु (उदा॰ २०) चित्ते। ‘‘अन्तरा च गयं अन्तरा च बोधि’’न्तिआदीसु (म॰ नि॰ १.२८५; महाव॰ ११) विवरे। ‘‘न उपज्झायस्स भणमानस्स अन्तरन्तरा कथा ओपातेतब्बा’’तिआदीसु (महाव॰ ६६) वेमज्झे। इधापि वेमज्झेयेव दट्ठब्बो (दी॰ नि॰ अट्ठ॰ १.१; अ॰ नि॰ अट्ठ॰ २.४.३६), तस्मा एतस्मिं अन्तरे वेमज्झेति अत्थो। इदं वुत्तं होति – यस्मिं महाकप्पे अम्हाकं भगवा सुमेधपण्डितो हुत्वा दीपङ्करस्स भगवतो पादमूले –&lt;br&gt;&#xA;‘‘मनुस्सत्तं लिङ्गसम्पत्ति, हेतु सत्थारदस्सनम्।&lt;br&gt;&#xA;पब्बज्जा गुणसम्पत्ति, अधिकारो च छन्दता’’ति॥ (बु॰ वं॰ २.५९) –&lt;br&gt;&#xA;एवं वुत्तेहि अट्ठहि अङ्गेहि समन्नागतं महाभिनीहारं अकासि, समत्तिंस पारमियो पविचिनि समादियि, सब्बेपि बुद्धकारके धम्मे सम्पादेतुं आरभि, यम्हि चेतस्मिं भद्दकप्पे सब्बसो पूरितपारमी हुत्वा अनुत्तरं सम्मासम्बोधिं अभिसम्बुज्झि। इमेसं द्विन्नं महाकप्पानं अन्तरे यथावुत्तपरिच्छेदे कालविसेसेति। कथं पनेतं विञ्ञायतीति? ‘‘कप्पे च सतसहस्से, चतुरो च असङ्खिये’’ति इदञ्हि महाकप्पानं परिच्छेदतो अपरिच्छेदतो च सङ्ख्यादस्सनम्। सा खो पनायं सङ्ख्या सङ्ख्येय्यस्स आदिपरियोसानग्गहणं विना न सम्भवतीति यत्थ बोधिसम्भारानमारम्भो यत्थ च ते परियोसिता तदुभयम्पि अवधिभावेन ‘‘एत्थन्तरे’’ति एत्थ अत्थतो दस्सितन्ति विञ्ञायति। अवधि च पनायं अभिविधिवसेन वेदितब्बो, न मरियादावसेन, आरम्भोसानकप्पानं एकदेसेन अन्तोगधत्ता। ननु च निप्पदेसेन तेसं अपरियादानतो अभिविधि च इध न सम्भवतीति? न इदमेवं तदेकदेसेपि तब्बोहारतो। यो हि तदेकदेसभूतो कप्पो, सो निप्पदेसतो परियादिन्नोति।&lt;br&gt;&#xA;यं चरितं, सब्बं तं बोधिपाचनन्ति एत्थ चरितन्ति चरिया, समत्तिंसपारमिसङ्गहा दानसीलादिपटिपत्ति, ञातत्थचरियालोकत्थचरियाबुद्धत्थचरियानं तदन्तोगधत्ता। तथा या चिमा अट्ठ चरिया, सेय्यथिदं – पणिधिसम्पन्नानं चतूसु इरियापथेसु इरियापथचरिया, इन्द्रियेसु गुत्तद्वारानं अज्झत्तिकायतनेसु आयतनचरिया, अप्पमादविहारीनं चतूसु सतिपट्ठानेसु सतिचरिया, अधिचित्तमनुयुत्तानं चतूसु झानेसु समाधिचरिया, बुद्धिसम्पन्नानं चतूसु अरियसच्चेसु ञाणचरिया, सम्मा पटिपन्नानं चतूसु अरियमग्गेसु मग्गचरिया, अधिगतफलानं चतूसु सामञ्ञफलेसु पत्तिचरिया, तिण्णं बुद्धानं सब्बसत्तेसु लोकत्थचरियाति। तत्थ पदेसतो द्विन्नं बोधिसत्तानं पच्चेकबुद्धबुद्धसावकानञ्च लोकत्थचरिया, महाबोधिसत्तानं पन सम्मासम्बुद्धानञ्च निप्पदेसतो। वुत्तञ्हेतं निद्देसे (चूळनि॰ खग्गविसाणसुत्तनिद्देस १२१; पटि॰ म॰ १.१९७) ‘‘चरियाति अट्ठ चरियायो इरियापथचरिया आयतनचरिया’’ति वित्थारो। ‘‘अधिमुच्चन्तो सद्धाय चरति, पग्गण्हन्तो वीरियेन चरति, उपट्ठहन्तो सतिया चरति, अविक्खिपन्तो समाधिना चरति, पजानन्तो पञ्ञाय चरति, विजानन्तो विञ्ञाणेन चरति, एवम्पि पटिपन्नस्स कुसला धम्मा आयतन्तीति आयतनचरियाय चरति, एवम्पि पटिपन्नो विसेसमधिगच्छतीति विसेसचरियाय चरती’’ति या इमा अपरापि अट्ठ चरिया वुत्ता, तासं सब्बासं पारमितास्वेव समोरोधो वेदितब्बो। तेन वुत्तं ‘‘चरितन्ति चरिया, समत्तिंसपारमिसङ्गहा दानसीलादिपटिपत्ती’’ति। हेतुचरियाय एव पन इधाधिप्पेतत्ता मग्गचरियापत्तिचरियानं इध अनवरोधो वेदितब्बो। तेन वुत्तं ‘‘सब्बं तं बोधिपाचन’’न्ति।&lt;br&gt;&#xA;तत्थ सब्ब-सद्दो सब्बसब्बं आयतनसब्बं सक्कायसब्बं पदेससब्बन्ति चतूसु अत्थेसु दिस्सति। तथा हि ‘‘सब्बे धम्मा सब्बाकारेन बुद्धस्स भगवतो ञाणमुखे आपाथमागच्छन्ती’’तिआदीसु (महानि॰ १५६; चूळनि॰ मोघराजमाणवपुच्छानिद्देस ८५) सब्बसब्बस्मिम्। ‘‘सब्बं वो, भिक्खवे, देसेस्सामि तं सुणाथ, किञ्च, भिक्खवे, सब्बं चक्खुञ्चेव रूपा च…पे॰… मनो चेव धम्मा चा’’ति (सं॰ नि॰ ४.२३) एत्थ आयतनसब्बस्मिम्। ‘‘सब्बं सब्बतो सञ्जानाती’’तिआदीसु (म॰ नि॰ १.६) सक्कायसब्बस्मिम्। ‘‘सब्बेसम्पि वो, सारिपुत्त, सुभासितं परियायेना’’तिआदीसु (म॰ नि॰ १.३४५) पदेससब्बस्मिम्। इधापि पदेससब्बस्मिं एव वेदितब्बो, बोधिसम्भारभूतस्स चरितस्स अधिप्पेतत्ता।&lt;br&gt;&#xA;बोधीति रुक्खोपि अरियमग्गोपि निब्बानम्पि सब्बञ्ञुतञ्ञाणम्पि। ‘‘बोधिरुक्खमूले पठमाभिसम्बुद्धो’’ति (महाव॰ १; उदा॰ १) च ‘‘अन्तरा च गयं अन्तरा च बोधि’’न्ति (म॰ नि॰ १.२८५; महाव॰ ११) च आगतट्ठाने बुज्झति एत्थाति रुक्खो बोधि। ‘‘बोधि वुच्चति चतूसु मग्गेसु ञाण’’न्ति (चूळनि॰ खग्गविसाणसुत्तनिद्देस १२१) आगतट्ठाने चत्तारि अरियसच्चानि बुज्झति एतेनाति अरियमग्गो बोधि। ‘‘पत्वान बोधिं अमतं असङ्खत’’न्ति आगतट्ठाने बुज्झति एतस्मिं निमित्तभूतेति निब्बानं बोधि। ‘‘पप्पोति बोधिं वरभूरिमेधसो’’ति (दी॰ नि॰ ३.२१७) आगतट्ठाने सब्बे धम्मे सब्बाकारेन बुज्झति एतेनाति सब्बञ्ञुतञ्ञाणं बोधि। इधापि सब्बञ्ञुतञ्ञाणं अधिप्पेतम्। अरहत्तमग्गसब्बञ्ञुतञ्ञाणानि वा इध बोधीति वेदितब्बानि (पारा॰ अट्ठ॰ १.११), महाबोधिया अधिप्पेतत्ता भगवतो। आसवक्खयञाणपदट्ठानञ्हि सब्बञ्ञुतञ्ञाणं सब्बञ्ञुतञ्ञाणपदट्ठानञ्च आसवक्खयञाणं ‘‘महाबोधी’’ति वुच्चति। एत्थायं सङ्खेपत्थो – यथावुत्तकालपरिच्छेदे यं मम दानासीलादिपटिपत्तिसङ्खातं चरितं, तं सब्बं अनवसेसं महाबोधिया पाचनं साधकं निब्बत्तकन्ति। एतेन बोधिसम्भारानं निरन्तरभावनं दस्सेति। अथ वा सब्बन्ति एत्थन्तरे यथावुत्तकालपरिच्छेदे यं चरितं, तं सब्बं सकलमेव अनवसेसं बोधिसम्भारभूतमेव। एतेन सब्बसम्भारभावनं दस्सेति।&lt;br&gt;&#xA;तस्सो हि बोधिसम्भारेसु भावना सब्बसम्भारभावना निरन्तरभावना चिरकालभावना सक्कच्चभावना चाति। तासु ‘‘कप्पे च सतसहस्से, चतुरो च असङ्खिये’’ति इमिना चिरकालभावना वुत्ता। यो चेत्थ अच्चन्तसंयोगो, तेन पठमे अत्थविकप्पे सब्बग्गहणेन च निरन्तरभावना, दुतिये अत्थविकप्पे सब्बं चरित’’न्ति इमिना सब्बसम्भारभावना, बोधिपाचन’’न्ति इमिना सक्कच्चभावना वुत्ता होति, यथा तं चरितं सम्मासम्बोधिं पाचेति एवंभूतभावदीपनतो। तथा हि तं ‘‘बोधिपाचन’’न्ति वत्तब्बतं अरहति, न अञ्ञथाति। कथं पनेत्थ बोधिचरियाय निरन्तरभावो वेदितब्बो? यदि चित्तनिरन्तरताय तं न युज्जति, न हि महाबोधिसत्तानं महाभिनीहारतो उद्धं बोधिसम्भारसम्भरणचित्ततो अञ्ञं चित्तं नप्पवत्ततीति सक्का वत्तुम्। अथ किरियमयचित्तप्पवत्तिं सन्धाय वुच्चेय्य, एवम्पि न युज्जति, न हि सब्बानि तेसं किरियमयचित्तानि बोधिसम्भारसम्भरणवसेनेव पवत्तन्ति। एतेनेव पयोगनिरन्तरतापि पटिक्खित्ताति दट्ठब्बा। जातिनिरन्तरताय पन निरन्तरभावना वेदितब्बा। यस्सञ्हि जातियं महाबोधिसत्तेन महापणिधानं निब्बत्तितं, ततो पट्ठाय याव चरिमत्तभावा न सा नाम जाति उपलब्भति, या सब्बेन सब्बं बोधिसम्भारसम्भता न सिया अन्तमसो दानपारमिमत्तं उपादाय। अयञ्हि नियतिपत्थितानं बोधिसत्तानं धम्मता। याव च ते कम्मादीसु वसीभावं न पापुणन्ति, ताव सप्पदेसम्पि सम्भारेसु पयोगमापज्जन्ति। यदा पन सब्बसो कम्मादीसु वसीभावप्पत्ता होन्ति, अथ ततो पट्ठाय निप्पदेसतो एव बोधिसम्भारेसु समीहनं सातच्चकिरिया च सम्पज्जति। सक्कच्चकारिता पन सब्बकालं होति, एवं येन येन बोधिसत्तानं तत्थ तत्थ यथाधिप्पायं समिज्झनं सम्पज्जतीति। एवमेताय गाथाय बोधिसम्भारेसु सब्बसम्भारभावना चिरकालभावना निरन्तरभावना सक्कच्चभावना चाति चतस्सोपि भावना पकासिताति वेदितब्बा।&lt;br&gt;&#xA;तत्र यस्मा बोधिसत्तचरितं बोधिसम्भारा बोधिचरिया अग्गयानं पारमियोति अत्थतो एकं, ब्यञ्जनमेव नानं, यस्मा च परतो विभागेन वक्खमानानं दानपारमिआदीनं चरितन्ति इदं अविसेसवचनं, तस्मा सब्बबोधिसम्भारेसु कोसल्लजननत्थं पारमियो इध संवण्णेतब्बा। ता परतो पकिण्णककथायं सब्बाकारेन संवण्णयिस्साम।&lt;br&gt;&#xA;२. इति भगवा अत्तनो बोधिसत्तभूमियं चरितं आरम्भतो पट्ठाय याव परियोसाना महाबोधिया परिपाचनमेवाति अविसेसतो दस्सेत्वा इदानि तस्स परमुक्कंसगमनेन अतिसयतो बोधिपरिपाचनभावं दस्सेतुं इमस्मिं भद्दकप्पे कतिपया पुब्बचरिया विभागतो विभावेन्तो ‘‘अतीतकप्पे’’तिआदिमाह।&lt;br&gt;&#xA;तत्थ अतीतकप्पेति इतो पुरिमे पुरिमतरे वा सब्बस्मिं अतिक्कन्ते यथावुत्तपरिच्छेदे महाकप्पे, कप्पानं सतसहस्साधिकेसु चतूसु असङ्ख्येय्येसूति अत्थो। चरितन्ति चिण्णं दानादिपटिपत्तिम्। ठपयित्वाति मुञ्चित्वा अग्गहेत्वा, अवत्वाति अत्थो। भवाभवेति भवे च अभवे च, ‘‘इतिभवाभवकथ’’न्ति (दी॰ नि॰ १.१७) एत्थ हि वुद्धिहानियो भवाभवाति वुत्ता। ‘‘इतिभवाभवतञ्च वीतिवत्तो’’ति (उदा॰ २०) एत्थ सम्पत्तिविपत्तिवुद्धिहानिसस्सतुच्छेदपुञ्ञपापानिभवाभवाति अधिप्पेतानि। ‘‘इतिभवाभवहेतु वा, भिक्खवे, भिक्खुनो तण्हा उप्पज्जमाना उप्पज्जती’’ति (अ॰ नि॰ ४.९; इतिवु॰ १०५) एत्थ पन पणीतपणीततरानि सप्पिनवनीतादिभेसज्जानि भवाभवाति अधिप्पेतानि। सम्पत्तिभवेसु पणीततरा पणीततमा भवाभवातिपि वदन्ति एव, तस्मा इधापि सो एव अत्थो वेदितब्बो, खुद्दके चेव महन्ते च भवस्मिन्ति वुत्तं होति। इमम्हि कप्पेति इमस्मिं भद्दकप्पे। पवक्खिस्सन्ति कथयिस्सम्। सुणोहीति धम्मसेनापतिं सवने नियोजेति। मेति मम सन्तिके, मम भासतोति अत्थो।&lt;br&gt;&#xA;निदानकथा निट्ठिता।&lt;/p&gt;</description>
    </item>
    <item>
      <title>०१. अकित्तिवग्गो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/01_akittivaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/01_akittivaggo/</guid>
      <description>&lt;p&gt;१. अकित्तिवग्गो&lt;/p&gt;&#xA;&lt;h2 id=&#34;१-अकततचरयवणणन&#34;&gt;१. अकित्तिचरियावण्णना&lt;/h2&gt;&#xA;&lt;p&gt;३. एवं भगवा आयस्मतो सारिपुत्तत्थेरस्स सदेवमनुस्साय च परिसाय अत्तनो पुब्बचरियाय सवने उस्साहं जनेत्वा इदानि तं पुब्बचरितं भवन्तरपटिच्छन्नं हत्थतले आमलकं विय पच्चक्खं करोन्तो ‘‘यदा अहं ब्रहारञ्ञे’’तिआदिमाह।&lt;br&gt;&#xA;तत्थ यदाति यस्मिं काले। ब्रहारञ्ञेति महाअरञ्ञे, अरञ्ञानियं, महन्ते वनेति अत्थो। सुञ्ञेति जनविवित्ते। विपिनकाननेति विपिनभूते कानने, पदद्वयेनापि तस्स अरञ्ञस्स गहनभावमेव दीपेति, सब्बमेतं कारदीपं सन्धाय वुत्तम्। अज्झोगाहेत्वाति अनुपविसित्वा। विहरामीति दिब्बब्रह्मअरियआनेञ्जविहारेहि समुप्पादितसुखविसेसेन इरियापथविहारेन सरीरदुक्खं विच्छिन्दित्वा हरामि अत्तभावं पवत्तेमि। अकित्ति नाम तापसोति एवंनामको तापसो हुत्वा यदा अहं तस्मिं अरञ्ञे विहरामीति अत्थो। सत्था तदा अत्तनो अकित्तितापसभावं धम्मसेनापतिस्स वदति। तत्रायं अनुपुब्बिकथा –&lt;br&gt;&#xA;अतीते किर इमस्मिंयेव भद्दकप्पे बाराणसियं ब्रह्मदत्ते नाम राजिनि रज्जं कारेन्ते बोधिसत्तो असीतिकोटिविभवस्स ब्राह्मणमहासालस्स कुले निब्बत्ति, ‘‘अकित्ती’’तिस्स नामं करिंसु। तस्स पदसा गमनकाले भगिनीपि जायि। ‘‘यसवती’’तिस्सा नामं करिंसु। सो सोळसवस्सकाले तक्कसिलं गन्त्वा सब्बसिप्पानि उग्गहेत्वा पच्चागमासि। अथस्स मातापितरो कालमकंसु। सो तेसं पेतकिच्चानि कारेत्वा कतिपयदिवसातिक्कमेन रतनावलोकनं आयुत्तकपुरिसेहि कारयमानो ‘‘एत्तकं मत्तिकं, एत्तकं पेत्तिकं, एत्तकं पितामह’’न्ति सुत्वा संविग्गमानसो हुत्वा ‘‘इदं धनमेव पञ्ञायति, न धनस्स संहारका, सब्बे इमं धनं पहायेव गता, अहं पन नं आदाय गमिस्सामी’’ति राजानं आपुच्छित्वा भेरिं चरापेसि – ‘‘धनेन अत्थिका अकित्तिपण्डितस्स गेहं आगच्छन्तू’’ति।&lt;br&gt;&#xA;सो सत्ताहं महादानं पवत्तेत्वा धने अखीयमाने ‘‘किं मे इमाय धनकीळाय, अत्थिका गण्हिस्सन्ती’’ति निवेसनद्वारं विवरित्वा हिरञ्ञसुवण्णादिभरिते सारगब्भे विवरापेत्वा ‘‘दिन्नंयेव हरन्तू’’ति गेहं पहाय ञातिपरिवट्टस्स परिदेवन्तस्स भगिनिं गहेत्वा बाराणसितो निक्खमित्वा नदिं उत्तरित्वा द्वे तीणि योजनानि गन्त्वा पब्बजित्वा रमणीये भूमिभागे पण्णसालं करित्वा वसति। येन पन द्वारेन तदा निक्खमि, तं अकित्तिद्वारं नाम जातम्। येन तित्थेन नदिं ओतिण्णो, तं अकित्तितित्थं नाम जातम्। तस्स पब्बजितभावं सुत्वा बहू मनुस्सा गामनिगमराजधानिवासिनो तस्स गुणेहि आकड्ढियमानहदया अनुपब्बजिंसु। महापरिवारो अहोसि, महालाभसक्कारो निब्बत्ति, बुद्धुप्पादो विय अहोसि। अथ महासत्तो ‘‘अयं लाभसक्कारो महा, परिवारोपि महन्तो, कायविवेकमत्तम्पि इध न लभति, मया एकाकिना विहरितुं वट्टती’’ति चिन्तेत्वा परमप्पिच्छभावतो विवेकनिन्नताय च कस्सचि अजानापेत्वा एककोव निक्खमित्वा अनुपुब्बेन दमिळरट्ठं पत्वा कावीरपट्टनसमीपे उय्याने विहरन्तो झानाभिञ्ञायो निब्बत्तेसि। तत्रापिस्स महालाभसक्कारो उप्पज्जि। सो तं जिगुच्छन्तो छड्डेत्वा आकासेन गन्त्वा कारदीपे ओतरि। तदा कारदीपो अहिदीपो नाम। सो तत्थ महन्तं काररुक्खं उपनिस्साय पण्णसालं मापेत्वा वासं कप्पेसि। अप्पिच्छताय पन कत्थचि अगन्त्वा तस्स रुक्खस्स फलकाले फलानि खादन्तो फले असति पत्तानि उदकसित्तानि खादन्तो झानसमापत्तीहि वीतिनामेसि।&lt;br&gt;&#xA;तस्स सीलतेजेन सक्कस्स पण्डुकम्बलसिलासनं उण्हाकारं दस्सेसि। सक्को ‘‘को नु खो मं इमम्हा ठाना चावेतुकामो’’ति आवज्जेन्तो पण्डितं दिस्वा ‘‘किमत्थं नु खो अयं तापसो एवं दुक्करं तपं चरति, सक्कत्तं नु खो पत्थेति, उदाहु अञ्ञं, वीमंसिस्सामि नम्। अयञ्हि सुविसुद्धकायवचीमनोसमाचारो जीविते निरपेक्खो उदकसित्तानि कारपत्तानि खादति, सचे सक्कत्तं पत्थेति अत्तनो सित्तानि कारपत्तानि मय्हं दस्सति, नो चे, न दस्सती’’ति ब्राह्मणवण्णेन तस्स सन्तिकं अगमासि । बोधिसत्तोपि कारपत्तानि सेदेत्वा ‘‘सीतलीभूतानि खादिस्सामी’’ति पण्णसालद्वारे निसीदि। अथस्स पुरतो सक्को ब्राह्मणरूपेन भिक्खाय अत्थिको हुत्वा अट्ठासि। महासत्तो तं दिस्वा ‘‘लाभा वत मे, सुलद्धं वत मे, चिरस्सं वत मे याचको दिट्ठो’’ति सोमनस्सप्पत्तो हुत्वा ‘‘अज्ज मम मनोरथं मत्थकं पापेत्वा दानं दस्सामी’’ति पक्कभाजनेनेव आदाय गन्त्वा दानपारमिं आवज्जेत्वा अत्तनो असेसेत्वाव तस्स भिक्खाभाजने पक्खिपि। सक्को तं गहेत्वा थोकं गन्त्वा अन्तरधायि। महासत्तोपि तस्स दत्वा पुन परियेट्ठिं अनापज्जित्वा तेनेव पीतिसुखेन वीतिनामेसि।&lt;br&gt;&#xA;दुतियदिवसे पन कारपत्तानि पचित्वा ‘‘हिय्यो दक्खिणेय्यं अलभिं, अज्ज नु खो कथ’’न्ति पण्णसालद्वारे निसीदि। सक्कोपि तथेव आगमि। महासत्तो पुनपि तथेव दत्वा वीतिनामेसि। ततियदिवसे च तथेव दत्वा ‘‘अहो वत मे लाभा, बहुं वत पुञ्ञं पसवामि, सचाहं दक्खिणेय्यं लभेय्यं, एवमेव मासम्पि द्वेमासम्पि दानं ददेय्य’’न्ति चिन्तेसि। तीसुपि दिवसेसु ‘‘तेन दानेन न लाभसक्कारसिलोकं न चक्कवत्तिसम्पत्तिं न सक्कसम्पत्तिं न ब्रह्मसम्पत्तिं न सावकबोधिं न पच्चेकबोधिं पत्थेमि, अपि च इदं मे दानं सब्बञ्ञुतञ्ञाणस्स पच्चयो होतू’’ति यथाधिकारं चित्तं ठपेसि। तेन वुत्तं –&lt;br&gt;&#xA;४.&lt;br&gt;&#xA;‘‘तदा मं तपतेजेन, सन्तत्तो तिदिवाभिभू।&lt;br&gt;&#xA;धारेन्तो ब्राह्मणवण्णं, भिक्खाय मं उपागमि॥&lt;br&gt;&#xA;५.&lt;br&gt;&#xA;‘‘पवना आभतं पण्णं, अतेलञ्च अलोणिकम्।&lt;br&gt;&#xA;मम द्वारे ठितं दिस्वा, सकटाहेन आकिरिं॥&lt;br&gt;&#xA;६.&lt;br&gt;&#xA;‘‘तस्स दत्वानहं पण्णं, निकुज्जित्वान भाजनम्।&lt;br&gt;&#xA;पुनेसनं जहित्वान, पाविसिं पण्णसालकं॥&lt;br&gt;&#xA;७.&lt;br&gt;&#xA;‘‘दुतियम्पि ततियम्पि, उपगञ्छि ममन्तिकम्।&lt;br&gt;&#xA;अकम्पितो अनोलग्गो, एवमेवमदासहं॥&lt;br&gt;&#xA;८.&lt;br&gt;&#xA;‘‘न मे तप्पच्चया अत्थि, सरीरस्मिं विवण्णियम्।&lt;br&gt;&#xA;पीतिसुखेन रतिया, वीतिनामेमि तं दिवं॥&lt;br&gt;&#xA;९.&lt;br&gt;&#xA;‘‘यदि मासम्पि द्वेमासं, दक्खिणेय्यं वरं लभे।&lt;br&gt;&#xA;अकम्पितो अनोलीनो, ददेय्यं दानमुत्तमं॥&lt;br&gt;&#xA;१०.&lt;br&gt;&#xA;‘‘न तस्स दानं ददमानो, यसं लाभञ्च पत्थयिम्।&lt;br&gt;&#xA;सब्बञ्ञुतं पत्थयानो, तानि कम्मानि आचरि’’न्ति॥&lt;br&gt;&#xA;तत्थ तदाति यदा अहं अकित्तिनामको तापसो हुत्वा तस्मिं दीपे कारारञ्ञे विहरामि, तदा । मन्ति मम। तपतेजेनाति सीलपारमितानुभावेन। सीलञ्हि दुच्चरितसंकिलेसस्स तपनतो ‘‘तपो’’ति वुच्चति, नेक्खम्मवीरियपारमितानुभावेन वा। तापि हि तण्हासंकिलेसस्स कोसज्जस्स च तपनतो ‘‘तपो’’ति वुच्चति, उक्कंसगता च ता बोधिसत्तस्स इमस्मिं अत्तभावेति। खन्तिसंवरस्स चापि परमुक्कंसगमनतो ‘‘खन्तिपारमितानुभावेना’’तिपि वत्तुं वट्टतेव। ‘‘खन्ती परमं तपो’’ति (दी॰ नि॰ २.९०; ध॰ प॰ १८४) हि वुत्तम्। सन्तत्तोति यथावुत्तगुणानुभावजनितेन धम्मतासिद्धेन पण्डुकम्बलसिलासनस्स उण्हाकारेन सन्तापितो। तिदिवाभिभूति देवलोकाधिपति, सक्कोति अत्थो। पण्णसालाय समीपे गहितम्पि कारपण्णं पण्णसालाय अरञ्ञमज्झगतत्ता ‘‘पवना आभत’’न्ति वुत्तम्।&lt;br&gt;&#xA;अतेलञ्च अलोणिकन्ति देय्यधम्मस्स अनुळारभावेपि अज्झासयसम्पत्तिया दानधम्मस्स महाजुतिकभावं दस्सेतुं वुत्तम्। मम द्वारेति मय्हं पण्णसालाय द्वारे। सकटाहेन आकिरिन्ति इमिना अत्तनो किञ्चिपि असेसेत्वा दिन्नभावं दस्सेति।&lt;br&gt;&#xA;पुनेसनं जहित्वानाति ‘‘एकदिवसं द्विक्खत्तुं घासेसनं न सल्लेख’’न्ति चिन्तेत्वा दानपीतिया तित्तो विय हुत्वा तस्मिं दिवसे पुन आहारपरियेट्ठिं अकत्वा।&lt;br&gt;&#xA;अकम्पितोति सुदूरविक्खम्भितत्ता मच्छरियेन अचलितो दानज्झासयतो चलनमत्तम्पि अकारितो। अनोलग्गोति लोभवसेन ईसकम्पि अलग्गो। ततियम्पीति पि-सद्देन दुतियम्पीति इमं सम्पिण्डेति। एवमेवमदासहन्ति यथा पठमं, एवमेवं दुतियम्पि, ततियम्पि अदासिं अहम्।&lt;br&gt;&#xA;न मे तप्पच्चयाति गाथाय वुत्तमेवत्थं पाकटं करोति। तत्थ तप्पच्चयाति दानपच्चया तीसु दिवसेसु छिन्नाहारताय सरीरस्मिं येन वेवण्णियेन भवितब्बं, तम्पि मे सरीरस्मिं विवण्णियं दानपच्चयायेव नत्थि । कस्मा? दानविसयेन पीतिसुखेन दानविसयाय एव च रतिया। वीतिनामेमि तं दिवन्ति तं सकलं तिमत्तदिवसं वीतिनामेमि, न केवलञ्च तीणि एव दिवसानि, अथ खो मासद्विमासमत्तम्पि कालं, एवमेव दातुं पहोमीति दस्सेतुं ‘‘यदि मासम्पी’’तिआदि वुत्तम्। अनोलीनोति अलीनचित्तो, दाने असङ्कुचितचित्तोति अत्थो।&lt;br&gt;&#xA;तस्साति ब्राह्मणरूपेन आगतस्स सक्कस्स। यसन्ति कित्तिं, परिवारसम्पत्तिं वा। लाभञ्चाति देवमनुस्सेसु चक्कवत्तिआदिभावेन लद्धब्बं लाभं वा न पत्थयिम्। अथ खो सब्बञ्ञुतं सम्मासम्बोधिं पत्थयानो आकङ्खमानो तानि तीसु दिवसेसु अनेकवारं उप्पन्नानि दानमयानि पुञ्ञकम्मानि दानस्स वा परिवारभूतानि कायसुचरितादीनि पुञ्ञकम्मानि आचरिं अकासिन्ति।&lt;br&gt;&#xA;इति भगवा तस्मिं अत्तभावे अत्तनो सुदुक्करं पुञ्ञचरितमत्तमेव इध महाथेरस्स पकासेसि। जातकदेसनायं पन चतुत्थदिवसे सक्कस्स उपसङ्कमित्वा बोधिसत्तस्स अज्झासयजाननं वरेन उपनिमन्तना बोधिसत्तस्स वरसम्पटिच्छनसीसेन धम्मदेसना देय्यधम्मदक्खिणेय्यानं पुन सक्कस्स अनागमनस्स च आकङ्खमानता च पकासिता। वुत्तञ्हेतं –&lt;br&gt;&#xA;‘‘अकित्तिं दिस्वान सम्मन्तं, सक्को भूतपती ब्रवि।&lt;br&gt;&#xA;किं पत्थयं महाब्रह्मे, एको सम्मसि घम्मनि॥&lt;br&gt;&#xA;‘‘दुक्खो पुनब्भवो सक्क, सरीरस्स च भेदनम्।&lt;br&gt;&#xA;सम्मोहमरणं दुक्खं, तस्मा सम्मामि, वासव॥&lt;br&gt;&#xA;‘‘एतस्मिं ते सुलपिते, पतिरूपे सुभासिते।&lt;br&gt;&#xA;वरं कस्सप ते दम्मि, यं किञ्चि मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;येन पुत्ते च दारे च, धनधञ्ञं पियानि च।&lt;br&gt;&#xA;लद्धा नरा न तप्पन्ति, सो लोभो न मयी वसे॥&lt;br&gt;&#xA;एतस्मिं ते सुलपिते…पे॰… मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;खेत्तं वत्थुं हिरञ्ञञ्च, गवास्सं दासपोरिसम्।&lt;br&gt;&#xA;येन जातेन जीयन्ति, सो दोसो न मयी वसे॥&lt;br&gt;&#xA;‘‘एतस्मिं ते सुलपिते…पे॰… मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;बालं न पस्से न सुणे, न च बालेन संवसे।&lt;br&gt;&#xA;बालेनल्लापसल्लापं, न करे न च रोचये॥&lt;br&gt;&#xA;‘‘किं नु ते अकरं बालो, वद कस्सप कारणम्।&lt;br&gt;&#xA;केन कस्सप बालस्स, दस्सनं नाभिकङ्खसि॥&lt;br&gt;&#xA;‘‘अनयं नयति दुम्मेधो, अधुरायं नियुञ्जति।&lt;br&gt;&#xA;दुन्नयो सेय्यसो होति, सम्मा वुत्तो पकुप्पति।&lt;br&gt;&#xA;विनयं सो न जानाति, साधु तस्स अदस्सनं॥&lt;br&gt;&#xA;‘‘एतस्मिं ते सुलपिते…पे॰… मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;धीरं पस्से सुणे धीरं, धीरेन सह संवसे।&lt;br&gt;&#xA;धीरेनल्लापसल्लापं, तं करे तञ्च रोचये॥&lt;br&gt;&#xA;‘‘किं नु ते अकरं धीरो, वद कस्सप कारणम्।&lt;br&gt;&#xA;केन कस्सप धीरस्स, दस्सनं अभिकङ्खसि॥&lt;br&gt;&#xA;‘‘नयं नयति मेधावी, अधुरायं न युञ्जति।&lt;br&gt;&#xA;सुनयो सेय्यसो होति, सम्मा वुत्तो न कुप्पति।&lt;br&gt;&#xA;विनयं सो पजानाति, साधु तेन समागमो॥&lt;br&gt;&#xA;‘‘एतस्मिं ते सुलपिते…पे॰… मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;ततो रत्या विवसाने, सूरियुग्गमनं पति।&lt;br&gt;&#xA;दिब्बा भक्खा पातुभवेय्युं, सीलवन्तो च याचका॥&lt;br&gt;&#xA;‘‘ददतो मे न खीयेथ, दत्वा नानुतपेय्यहम्।&lt;br&gt;&#xA;ददं चित्तं पसादेय्यं, एतं सक्क वरं वरे॥&lt;br&gt;&#xA;‘‘एतस्मिं ते सुलपिते…पे॰… मनसिच्छसि॥&lt;br&gt;&#xA;‘‘वरञ्चे मे अदो सक्क, सब्बभूतानमिस्सर।&lt;br&gt;&#xA;न मं पुन उपेय्यासि, एतं सक्क वरं वरे॥&lt;br&gt;&#xA;‘‘बहूहि वतचरियाहि, नरा च अथ नारियो।&lt;br&gt;&#xA;दस्सनं अभिकङ्खन्ति, किं नु मे दस्सने भयं॥&lt;br&gt;&#xA;‘‘तं तादिसं देववण्णं, सब्बकामसमिद्धिनम्।&lt;br&gt;&#xA;दिस्वा तपो पमज्जेय्यं, एतं ते दस्सने भय’’न्ति॥ (जा॰ १.१३.८३-१०३)।&lt;br&gt;&#xA;अथ सक्को ‘‘साधु, भन्ते, न ते इतो पट्ठाय सन्तिकं आगमिस्सामी’’ति तं अभिवादेत्वा पक्कामि। महासत्तो यावजीवं तत्थेव वसन्तो आयुपरियोसाने ब्रह्मलोके निब्बत्ति।&lt;br&gt;&#xA;अनुरुद्धत्थेरो तदा सक्को अहोसि, लोकनाथो अकित्तिपण्डितो।&lt;br&gt;&#xA;तस्स महाभिनिक्खमनसदिसं निक्खन्तत्ता नेक्खम्मपारमी। सुविसुद्धसीलाचारताय सीलपारमी। कामवितक्कादीनं सुट्ठु विक्खम्भितत्ता वीरियपारमी। खन्तिसंवरस्स परमुक्कंसगमनतो खन्तिपारमी। पटिञ्ञानुरूपं पटिपत्तिया सच्चपारमी। सब्बत्थ अचलसमादानाधिट्ठानेन अधिट्ठानपारमी। सब्बसत्तेसु हितज्झासयेन मेत्तापारमी। सत्तसङ्खारकतविप्पकारेसु मज्झत्तभावप्पत्तिया उपेक्खापारमी। तासं उपकारानुपकारे धम्मे जानित्वा अनुपकारे धम्मे पहाय उपकारधम्मेसु पवत्तापनपुरेचरा सहजाता च उपायकोसल्लभूता अतिसल्लेखवुत्तिसाधनी च पञ्ञा पञ्ञापारमीति इमापि दस पारमियो लब्भन्ति।&lt;br&gt;&#xA;दानज्झासयस्स पन अतिउळारभावेन दानमुखेन देसना पवत्ता। तस्मा सब्बत्थ समका महाकरुणा, द्वेपि पुञ्ञञाणसम्भारा, कायसुचरितादीनि तीणि बोधिसत्तसुचरितानि, सच्चाधिट्ठानादीनि चत्तारि अधिट्ठानानि, उस्साहादयो चतस्सो बुद्धभूमियो, सद्धादयो पञ्च महाबोधिपरिपाचनीया धम्मा, अलोभज्झासयादयो छ बोधिसत्तानं अज्झासया, तिण्णो तारेस्सामीतिआदयो सत्त पटिञ्ञा धम्मा, अप्पिच्छस्सायं धम्मो, नायं धम्मो महिच्छस्सातिआदयो (दी॰ नि॰ ३.३५८; अ॰ नि॰ ८.३०) अट्ठ महापुरिसवितक्का (दी॰ नि॰ ३.३५८), नव योनिसोमनसिकारमूलका धम्मा, दानज्झासयादयो दस महापुरिसज्झासया, दानसीलादयो दस पुञ्ञकिरियवत्थूनीति एवमादयो ये अनेकसतअनेकसहस्सप्पभेदा बोधिसम्भारभूता महाबोधिसत्तगुणा। ते सब्बेपि यथारहं इध निद्धारेत्वा वत्तब्बा।&lt;br&gt;&#xA;अपि चेत्थ महन्तं भोगक्खन्धं महन्तञ्च ञातिपरिवट्टं पहाय महाभिनिक्खमनसदिसं गेहतो निक्खमनं, निक्खमित्वा पब्बजितस्स बहुजनसम्मतस्स सतो परमप्पिच्छभावेन कुलेसु गणेसु च अलग्गता, अच्चन्तमेव लाभसक्कारसिलोकजिगुच्छा, पविवेकाभिरति, कायजीवितनिरपेक्खो परिच्चागो, अनाहारस्सेव सतो दिवसत्तयम्पि दानपीतिया परितुट्ठस्स निब्बिकारसरीरयापनं, मासद्विमासमत्तम्पि कालं याचके सति आहारं तथेव दत्वा ‘‘दानगतेनेव पीतिसुखेन सरीरं यापेस्सामी’’ति परिच्चागे अनोलीनवुत्तिसाधको उळारो दानज्झासयो, दानं दत्वा पुन आहारपरियेट्ठिया अकरणहेतुभूता परमसल्लेखवुत्तीति एवमादयो महासत्तस्स गुणानुभावा वेदितब्बा। तेनेतं वुच्चति –&lt;br&gt;&#xA;‘‘एवं अच्छरिया हेते, अब्भुता च महेसिनो।&lt;br&gt;&#xA;महाकारुणिका धीरा, सब्बलोकेकबन्धवा॥&lt;br&gt;&#xA;‘‘अचिन्तेय्यानुभावा च, सदा सद्धम्मगोचरा।&lt;br&gt;&#xA;बोधिसत्ता महासत्ता, सुचिसल्लेखवुत्तिनो॥&lt;br&gt;&#xA;‘‘महावातसमुद्धत-वीचिमालो महोदधि।&lt;br&gt;&#xA;अपि लङ्घेय्य वेलन्तं, बोधिसत्ता न धम्मतं॥&lt;br&gt;&#xA;‘‘लोके सञ्जातवद्धापि, न ते भावितभाविनो।&lt;br&gt;&#xA;लिम्पन्ति लोकधम्मेहि, तोयेन पदुमं यथा॥&lt;br&gt;&#xA;‘‘येसं वे अत्तनि स्नेहो, निहीयति यथा यथा।&lt;br&gt;&#xA;सत्तेसु करुणास्नेहो, वड्ढतेव तथा तथा॥&lt;br&gt;&#xA;‘‘यथा चित्तं वसे होति, न च चित्तवसानुगा।&lt;br&gt;&#xA;तथा कम्मं वसे होति, न च कम्मवसानुगा॥&lt;br&gt;&#xA;‘‘दोसेहि नाभिभूयन्ति, समुग्घातेन्ति वा न ते।&lt;br&gt;&#xA;चरन्ता बोधिपरियेट्ठिं, पुरिसाजानिया बुधा॥&lt;br&gt;&#xA;‘‘तेसु चित्तप्पसादोपि, दुक्खतो परिमोचये।&lt;br&gt;&#xA;पगेवानुकिरिया तेसं, धम्मस्स अनुधम्मतो’’ति॥&lt;br&gt;&#xA;परमत्थदीपनिया चरियापिटकसंवण्णनाय&lt;br&gt;&#xA;अकित्तिचरियावण्णना निट्ठिता।&lt;/p&gt;</description>
    </item>
    <item>
      <title>०२. हत्थिनागवग्गो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/02_hatthinAgavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/02_hatthinAgavaggo/</guid>
      <description>&lt;p&gt;२. हत्थिनागवग्गो&lt;/p&gt;&#xA;&lt;h2 id=&#34;१-मतपसकचरयवणणन&#34;&gt;१. मातुपोसकचरियावण्णना&lt;/h2&gt;&#xA;&lt;p&gt;१. दुतियवग्गस्स पठमे कुञ्जरोति हत्थी। मातुपोसकोति अन्धाय जराजिण्णाय मातुया पटिजग्गनको। महियाति भूमियम्। गुणेनाति सीलगुणेन, तदा मम सदिसो नत्थि।&lt;br&gt;&#xA;बोधिसत्तो हि तदा हिमवन्तप्पदेसे हत्थियोनियं निब्बत्ति। सो सब्बसेतो अभिरूपो लक्खणसम्पन्नो महाहत्थी अनेकहत्थिसतसहस्सपरिवारो अहोसि। माता पनस्स अन्धा। सो मधुरफलाफलानि हत्थीनं हत्थेसु दत्वा मातु पेसेति। हत्थिनो तस्सा अदत्वा सयं खादन्ति। सो परिग्गण्हन्तो तं पवत्तिं ञत्वा ‘‘यूथं पहाय मातरमेव पोसेस्सामी’’ति रत्तिभागे अञ्ञेसं हत्थीनं अजानन्तानं मातरं गहेत्वा चण्डोरणपब्बतपादं गन्त्वा एकं नळिनिं उपनिस्साय ठिताय पब्बतगुहाय मातरं ठपेत्वा पोसेसि।&lt;br&gt;&#xA;२-३. पवने दिस्वा वनचरोति एको वनचरको पुरिसो तस्मिं महावने विचरन्तो मं दिस्वा। रञ्ञो मं पटिवेदयीति बाराणसिरञ्ञो मं आरोचेसि।&lt;br&gt;&#xA;सो हि मग्गमूळ्हो दिसं ववत्थपेतुं असक्कोन्तो महन्तेन सद्देन परिदेवि। बोधिसत्तोपि तस्स सद्दं सुत्वा ‘‘अयं पुरिसो अनाथो, न खो पनेतं पतिरूपं, यं एस मयि ठिते इध विनस्सेय्या’’ति तस्स सन्तिकं गन्त्वा तं भयेन पलायन्तं दिस्वा ‘‘अम्भो पुरिस, नत्थि ते मं निस्साय भयं, मा पलायि, कस्मा त्वं परिदेवन्तो विचरसी’’ति पुच्छित्वा ‘‘सामि, अहं मग्गमूळ्हो अज्ज मे सत्तमो दिवसो’’ति वुत्ते ‘‘भो पुरिस, मा भायि, अहं तं मनुस्सपथे ठपेस्सामी’’ति तं अत्तनो पिट्ठियं निसीदापेत्वा अरञ्ञतो नीहरित्वा निवत्ति। सोपि पापो ‘‘नगरं गन्त्वा रञ्ञो आरोचेस्सामी’’ति रुक्खसञ्ञं पब्बतसञ्ञञ्च करोन्तोव निक्खमित्वा बाराणसिं अगमासि। तस्मिं काले रञ्ञो मङ्गलहत्थी मतो । सो पुरिसो राजानं उपसङ्कमित्वा महापुरिसस्स अत्तनो दिट्ठभावं आरोचेसि। तेन वुत्तं ‘‘तवानुच्छवो, महाराज, गजो वसति कानने’’तिआदि।&lt;br&gt;&#xA;तत्थ तवानुच्छवोति तव ओपवय्हं कातुं अनुच्छविको युत्तो। न तस्स परिक्खायत्थोति तस्स गहणे गमनुपच्छेदनत्थं समन्ततो खणितब्बपरिक्खाय वा करेणुया कण्णपुटेन अत्तानं पटिच्छादेत्वा खित्तपासरज्जुया बन्धितब्बआळकसङ्खातआलानेन वा यत्थ पविट्ठो कत्थचि गन्तुं न सक्कोति, तादिसवञ्चनकासुया वा अत्थो पयोजनं नत्थि। सहगहितेति गहणसमकालं एव। एहितीति आगमिस्सति।&lt;br&gt;&#xA;राजा इमं मग्गदेसकं कत्वा अरञ्ञं गन्त्वा ‘‘इमिना वुत्तं हत्थिनागं आनेही’’ति हत्थाचरियं सह परिवारेन पेसेसि। सो तेन सद्धिं गन्त्वा बोधिसत्तं नळिनिं पविसित्वा गोचरं गण्हन्तं पस्सि। तेन वुत्तं –&lt;br&gt;&#xA;४.&lt;br&gt;&#xA;‘‘तस्स तं वचनं सुत्वा, राजापि तुट्ठमानसो।&lt;br&gt;&#xA;पेसेसि हत्थिदमकं, छेकाचरियं सुसिक्खितं॥&lt;br&gt;&#xA;५.&lt;br&gt;&#xA;‘‘गन्त्वा सो हत्थिदमको, अद्दस पदुमस्सरे।&lt;br&gt;&#xA;भिसमुळालं उद्धरन्तं, यापनत्थाय मातुया’’ति॥&lt;br&gt;&#xA;तत्थ छेकाचरियन्ति हत्थिबन्धनादिविधिम्हि कुसलं हत्थाचरियम्। सुसिक्खितन्ति हत्थीनं सिक्खापनविज्जाय निट्ठङ्गमनेन सुट्ठु सिक्खितम्।&lt;br&gt;&#xA;६. विञ्ञाय मे सीलगुणन्ति ‘‘भद्दो अयं हत्थाजानीयो न मन्दो, न चण्डो, न वोमिस्ससीलो वा’’ति मम सीलगुणं जानित्वा। कथं? लक्खणं उपधारयीति सुसिक्खितहत्थिसिप्पत्ता मम लक्खणं समन्ततो उपधारेसि। तेन सो एहि पुत्ताति वत्वान, मम सोण्डाय अग्गहि।&lt;br&gt;&#xA;७. बोधिसत्तो हत्थाचरियं दिस्वा – ‘‘इदं भयं मय्हं एतस्स पुरिसस्स सन्तिका उप्पन्नं, अहं खो पन महाबलो हत्थिसहस्सम्पि विद्धंसेतुं समत्थो, पहोमि कुज्झित्वा सरट्ठकं सेनावाहनं नासेतुं, सचे पन कुज्झिस्सामि, सीलं मे भिज्जिस्सति, तस्मा सत्तीहि कोट्टियमानोपि न कुज्झिस्सामी’’ति चित्तं अधिट्ठाय सीसं ओनामेत्वा निच्चलोव अट्ठासि। तेनाह भगवा ‘‘यं मे तदा पाकतिकं, सरीरानुगतं बल’’न्तिआदि।&lt;br&gt;&#xA;तत्थ पाकतिकन्ति सभावसिद्धम्। सरीरानुगतन्ति सरीरमेव अनुगतं कायबलं, न उपायकुसलतासङ्खातञाणानुगतन्ति अधिप्पायो। अज्ज नागसहस्सानन्ति अज्जकाले अनेकेसं हत्थिसहस्सानं समुदितानम्। बलेन समसादिसन्ति तेसं सरीरबलेन समसममेव हुत्वा सदिसं, न उपमामत्तेन। मङ्गलहत्थिकुले हि तदा बोधिसत्तो उप्पन्नोति।&lt;br&gt;&#xA;८. यदिहं तेसं पकुप्पेय्यन्ति मं गहणाय उपगतानं तेसं अहं यदि कुज्झेय्यं, तेसं जीवितमद्दने पटिबलो भवेय्यम्। न केवलं तेसञ्ञेव, अथ खो याव रज्जम्पि मानुसन्ति यतो रज्जतो तेसं आगतानं मनुस्सानं सब्बम्पि रज्जं पोथेत्वा चुण्णविचुण्णं करेय्यम्।&lt;br&gt;&#xA;९. अपि चाहं सीलरक्खायाति एवं समत्थोपि च अहं अत्तनि पतिट्ठिताय सीलरक्खाय सीलगुत्तिया गुत्तो बन्धो विय। न करोमि चित्ते अञ्ञथत्तन्ति तस्स सीलस्स अञ्ञथत्तभूतं तेसं सत्तानं पोथनादिविधिं मय्हं चित्ते न करोमि, तत्थ चित्तम्पि न उप्पादेमि। पक्खिपन्तं ममाळकेति आलानत्थम्भे पक्खिपन्तं, ‘‘दिस्वापी’’ति वचनसेसो। कस्माति चे, सीलपारमिपूरिया ईदिसेसु ठानेसु सीलं अखण्डेन्तस्स मे नचिरस्सेव सीलपारमी परिपूरेस्सतीति सीलपारमिपरिपूरणत्थं तस्स अञ्ञथत्तं चित्ते न करोमीति योजना।&lt;br&gt;&#xA;१०. ‘‘यदि ते म’’न्ति गाथायपि सीलरक्खाय दळ्हं कत्वा सीलस्स अधिट्ठितभावमेव दस्सेति। तत्थ कोट्टेय्युन्ति भिन्देय्युम्। सीलखण्डभया ममाति मम सीलस्स खण्डनभयेन।&lt;br&gt;&#xA;एवं पन चिन्तेत्वा बोधिसत्ते निच्चले ठिते हत्थाचरियो पदुमसरं ओतरित्वा तस्स लक्खणसम्पत्तिं दिस्वा ‘‘एहि पुत्ता’’ति रजतदामसदिसाय सोण्डाय गहेत्वा सत्तमे दिवसे बाराणसिं पापुणि। सो अन्तरामग्गे वत्तमानोव रञ्ञो सासनं पेसेसि। राजा नगरं अलङ्कारापेसि। हत्थाचरियो बोधिसत्तं कतगन्धपरिभण्डं अलङ्कतपटियत्तं हत्थिसालं नेत्वा विचित्रसाणिया परिक्खिपापेत्वा रञ्ञो आरोचेसि। राजा नानग्गरसभोजनं आदाय गन्त्वा बोधिसत्तस्स दापेसि। सो ‘‘मातरं विना गोचरं न गण्हिस्सामी’’ति पिण्डं न गण्हि। याचितोपि अग्गहेत्वा –&lt;br&gt;&#xA;‘‘सा नूनसा कपणिका, अन्धा अपरिणायिका।&lt;br&gt;&#xA;खाणुं पादेन घट्टेति, गिरिं चण्डोरणं पती’’ति॥ –&lt;br&gt;&#xA;आह। तं सुत्वा राजा –&lt;br&gt;&#xA;‘‘का नु ते सा महानाग, अन्धा अपरिणायिका।&lt;br&gt;&#xA;खाणुं पादेन घट्टेति, गिरिं चण्डोरणं पती’’ति॥ – पुच्छित्वा –&lt;br&gt;&#xA;‘‘माता मे सा महाराज, अन्धा अपरिणायिका।&lt;br&gt;&#xA;खाणुं पादेन घट्टेति, गिरिं चण्डोरणं पती’’ति॥ –&lt;br&gt;&#xA;वुत्ते अज्ज सत्तमो दिवसो ‘‘माता मे गोचरं न लभित्था’’ति वदतो इमस्स गोचरं अगण्हन्तस्स। तस्मा –&lt;br&gt;&#xA;‘‘मुञ्चथेतं महानागं, योयं भरति मातरम्।&lt;br&gt;&#xA;समेतु मातरा नागो, सह सब्बेहि ञातिभी’’ति॥ – वत्वा मुञ्चापेसि –&lt;br&gt;&#xA;‘‘मुत्तो च बन्धना नागो, मुत्तदामाय कुञ्जरो।&lt;br&gt;&#xA;मुहुत्तं अस्सासयित्वा, अगमा येन पब्बतो’’ति॥&lt;br&gt;&#xA;तत्थ कपणिकाति वराका। खाणुं पादेन घट्टेतीति अन्धताय पुत्तवियोगदुक्खेन च परिदेवमाना तत्थ तत्थ रुक्खकळिङ्गरे पादेन घट्टेति। चण्डोरणं पतीति चण्डोरणपब्बताभिमुखी, तस्मिं पब्बतपादे परिब्भममानाति अत्थो। अगमा येन पब्बतोति सो हत्थिनागो बन्धना मुत्तो थोकं विस्समित्वा रञ्ञो दसराजधम्मगाथाहि धम्मं देसेत्वा ‘‘अप्पमत्तो होहि, महाराजा’’ति ओवादं दत्वा महाजनेन गन्धमालादीहि पूजियमानो नगरा निक्खमित्वा तदहेव मातरा समागन्त्वा सब्बं पवत्तिं आचिक्खि। सा तुट्ठमानसा –&lt;br&gt;&#xA;‘‘चिरं जीवतु सो राजा, कासीनं रट्ठवड्ढनो।&lt;br&gt;&#xA;यो मे पुत्तं पमोचेसि, सदा वुद्धापचायिक’’न्ति॥ (जा॰ १.११.१२) –&lt;br&gt;&#xA;रञ्ञो अनुमोदनं अकासि। राजा बोधिसत्तस्स गुणे पसीदित्वा नळिनिया अविदूरे गामं मापेत्वा बोधिसत्तस्स मातु चस्स निबद्धं वत्तं पट्ठपेसि । अपरभागे बोधिसत्तो मातरि मताय तस्सा सरीरपरिहारं कत्वा कुरण्डकअस्समपदं नाम गतो। तस्मिं पन ठाने हिमवन्ततो ओतरित्वा पञ्चसता इसयो वसिंसु। तं वत्तं तेसं दत्वा राजा बोधिसत्तस्स समानरूपं सिलापटिमं कारेत्वा महासक्कारं पवत्तेसि। जम्बुदीपवासिनो अनुसंवच्छरं सन्निपतित्वा हत्थिमहं नाम करिंसु।&lt;br&gt;&#xA;तदा राजा आनन्दो अहोसि, हत्थिनी महामाया, वनचरको देवदत्तो, मातुपोसकहत्थिनागो लोकनाथो।&lt;br&gt;&#xA;इधापि दानपारमिआदयो यथारहं निद्धारेतब्बा। सीलपारमी पन अतिसयवतीति सा एव देसनं आस्न्ळहा। तथा तिरच्छानयोनियं उप्पन्नोपि ब्रह्मपुब्बदेवपुब्बाचरियआहुनेय्यादिभावेन सब्बञ्ञुबुद्धेनपि पसत्थभावानुरूपं मातुया गरुचित्तं उपट्ठपेत्वा ‘‘माता नामेसा पुत्तस्स बहूपकारा, तस्मा मातुपट्ठानं नाम पण्डितेन पञ्ञत्त’’न्ति मनसि कत्वा अनेकेसं हत्थिसहस्सानं इस्सराधिपति महानुभावो यूथपति हुत्वा तेहि अनुवत्तियमानो एककविहारे अन्तरायं अगणेत्वा यूथं पहाय एकको हुत्वा उपकारिखेत्तं पूजेस्सामीति मातुपोसनं, मग्गमूळ्हपुरिसं दिस्वा अनुकम्पाय तं गहेत्वा मनुस्सगोचरसम्पापनं, तेन च कतापराधसहनं , हत्थाचरियप्पमुखानं अत्तानं बन्धितुं आगतपुरिसानं समत्थोपि समानो सन्तासनमत्तेनपि तेसं पीळना भविस्सति, मय्हञ्च सीलस्स खण्डादिभावोति तथा अकत्वा सुदन्तेन ओपवय्हो विय सुखेनेव गहणूपगमनं, मातरं विना न कञ्चि अज्झोहरिस्सामीति सत्ताहम्पि अनाहारता, इमिनापाहं बन्धापितोति चित्तं अनुप्पादेत्वा राजानं मेत्ताय फरणं, तस्स च नानानयेहि धम्मदेसनाति एवमादयो इध महापुरिसस्स गुणानुभावा विभावेतब्बा। तेन वुत्तं – ‘‘एवं अच्छरिया एते, अब्भुता च महेसिनो…पे॰… धम्मस्स अनुधम्मतो’’ति।&lt;br&gt;&#xA;मातुपोसकचरियावण्णना निट्ठिता।&lt;/p&gt;</description>
    </item>
    <item>
      <title>०३. युधञ्जयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/03_yudhanjayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/13_chariyApiTaka-aTThakathA/03_yudhanjayavaggo/</guid>
      <description>&lt;p&gt;३. युधञ्जयवग्गो&lt;/p&gt;&#xA;&lt;h2 id=&#34;१-यधञजयचरयवणणन&#34;&gt;१. युधञ्जयचरियावण्णना&lt;/h2&gt;&#xA;&lt;p&gt;१. ततियवग्गस्स पठमे अमितयसोति अपरिमितपरिवारविभवो। राजपुत्तो युधञ्जयोति रम्मनगरे सब्बदत्तस्स नाम रञ्ञो पुत्तो नामेन युधञ्जयो नाम।&lt;br&gt;&#xA;अयञ्हि बाराणसी उदयजातके (जा॰ १.११.३७ आदयो) सुरुन्धननगरं नाम जाता। चूळसुतसोमजातके (जा॰ २.१७.१९५ आदयो) सुदस्सनं नाम, सोणनन्दजातके (जा॰ २.२०.९२ आदयो) ब्रह्मवड्ढनं नाम, खण्डहालजातके(जा॰ २.२२.९८२ आदयो) पुप्फवती नाम, इमस्मिं पन युधञ्जयजातके (जा॰ १.११.७३ आदयो) रम्मनगरं नाम अहोसि, एवमस्स कदाचि नामं परिवत्तति। तेन वुत्तं – ‘‘राजपुत्तोति रम्मनगरे सब्बदत्तस्स नाम रञ्ञो पुत्तो’’ति। तस्स पन रञ्ञो पुत्तसहस्सं अहोसि। बोधिसत्तो जेट्ठपुत्तो, तस्स राजा उपरज्जं अदासि। सो हेट्ठा वुत्तनयेनेव दिवसे दिवसे महादानं पवत्तेसि। एवं गच्छन्ते काले बोधिसत्तो एकदिवसं पातोव रथवरं अभिरुहित्वा महन्तेन सिरिविभवेन उय्यानकीळं गच्छन्तो रुक्खग्गतिणग्गसाखग्गमक्कटकसुत्तजालादीसु मुत्ताजालाकारेन लग्गे उस्सावबिन्दू दिस्वा ‘‘सम्म सारथि, किं नामेत’’न्ति पुच्छित्वा ‘‘एते, देव, हिमसमये पतनकउस्सावबिन्दू नामा’’ति सुत्वा दिवसभागं उय्याने कीळित्वा सायन्हकाले पच्चागच्छन्तो ते अदिस्वा ‘‘सम्म सारथि, कहं ते उस्सावबिन्दू, न ते इदानि पस्सामी’’ति पुच्छित्वा ‘‘देव, सूरिये उग्गच्छन्ते सब्बे भिज्जित्वा विलयं गच्छन्ती’’ति सुत्वा ‘‘यथा इमे उप्पज्जित्वा भिज्जन्ति, एवं इमेसं सत्तानं जीवितसङ्खारापि तिणग्गे उस्सावबिन्दुसदिसाव, तस्मा मया ब्याधिजरामरणेहि अपीळितेनेव मातापितरो आपुच्छित्वा पब्बजितुं वट्टती’’ति उस्सावबिन्दुमेव आरम्मणं कत्वा आदित्ते विय तयो भवे पस्सन्तो अत्तनो गेहं आगन्त्वा अलङ्कतपटियत्ताय विनिच्छयसालाय निसिन्नस्स पितु सन्तिकमेव गन्त्वा पितरं वन्दित्वा एकमन्तं ठितो पब्बज्जं याचि। तेन वुत्तं –&lt;br&gt;&#xA;‘‘उस्सावबिन्दुं सूरियातपे, पतितं दिस्वान संविजिं॥&lt;br&gt;&#xA;२.&lt;br&gt;&#xA;‘‘तञ्ञेवाधिपतिं कत्वा, संवेगमनुब्रूहयिम्।&lt;br&gt;&#xA;मातापितू च वन्दित्वा, पब्बज्जमनुयाचह’’न्ति॥&lt;br&gt;&#xA;तत्थ सूरियातपेति सूरियातपहेतु, सूरियरस्मिसम्फस्सनिमित्तम्। ‘‘सूरियातपेना’’तिपि पाठो। पतितं दिस्वानाति विनट्ठं पस्सित्वा, पुब्बे रुक्खग्गादीसु मुत्ताजालादिआकारेन लग्गं हुत्वा दिस्समानं सूरियरस्मिसम्फस्सेन विनट्ठं पञ्ञाचक्खुना ओलोकेत्वा। संविजिन्ति यथा एतानि, एवं सत्तानं जीवितानिपि लहुं लहुं भिज्जमानसभावानीति अनिच्चतामनसिकारवसेन संवेगमापज्जिम्।&lt;br&gt;&#xA;तञ्ञेवाधिपतिं कत्वा, संवेगमनुब्रूहयिन्ति तञ्ञेव उस्सावबिन्दूनं अनिच्चतं अधिपतिं मुखं पुब्बङ्गमं पुरेचारिकं कत्वा तथेव सब्बसङ्खारानं इत्तरट्ठितिकतं परित्तकालतं मनसिकरोन्तो एकवारं उप्पन्नं संवेगं पुनप्पुनं उप्पादनेन अनुवड्ढेसिम्। पब्बज्जमनुयाचहन्ति ‘‘तिणग्गे उस्सावबिन्दू विय न चिरट्ठितिके सत्तानं जीविते मया ब्याधिजरामरणेहि अनभिभूतेनेव पब्बजित्वा यत्थ एतानि न सन्ति, तं अमतं महानिब्बानं गवेसितब्ब’’न्ति चिन्तेत्वा मातापितरो उपसङ्कमित्वा वन्दित्वा ‘‘पब्बज्जं मे अनुजानाथा’’ति ते अहं पब्बज्जं याचिम्। एवं महासत्तेन पब्बज्जाय याचिताय सकलनगरे महन्तं कोलाहलमहोसि – ‘‘उपराजा किर युधञ्जयो पब्बजितुकामो’’ति ।&lt;br&gt;&#xA;तेन च समयेन कासिरट्ठवासिनो राजानं दट्ठुं आगन्त्वा रम्मके पटिवसन्ति। ते सब्बेपि सन्निपतिंसु। इति सपरिसो राजा नेगमा चेव जानपदा च बोधिसत्तस्स माता देवी च सब्बे च ओरोधा महासत्तं ‘‘मा खो त्वं, तात कुमार, पब्बजी’’ति निवारेसुम्। तत्थ राजा ‘‘सचे ते कामेहि ऊनं, अहं ते परिपूरयामि, अज्जेव रज्जं पटिपज्जाही’’ति आह। तस्स महासत्तो –&lt;br&gt;&#xA;‘‘मा मं देव निवारेहि, पब्बजन्तं रथेसभ।&lt;br&gt;&#xA;माहं कामेहि सम्मत्तो, जराय वसमन्वगू’’ति॥ (जा॰ १.११.७७) –&lt;br&gt;&#xA;अत्तनो पब्बज्जाछन्दमेव वत्वा तं सुत्वा सद्धिं ओरोधेहि मातुया करुणं परिदेवन्तिया –&lt;br&gt;&#xA;‘‘उस्सावोव तिणग्गम्हि, सूरियुग्गमनं पति।&lt;br&gt;&#xA;एवमायु मनुस्सानं, मा मं अम्म निवारया’’ति॥ (जा॰ १.११.७९) –&lt;br&gt;&#xA;अत्तनो पब्बज्जाकारणं कथेत्वा नानप्पकारं तेहि याचियमानोपि अभिसंवड्ढमानसंवेगत्ता अनोसक्कितमानसो पियतरे महति ञातिपरिवट्टे उळारे राजिस्सरिये च निरपेक्खचित्तो पब्बजि। तेन वुत्तं –&lt;br&gt;&#xA;३.&lt;br&gt;&#xA;‘‘याचन्ति मं पञ्जलिका, सनेगमा सरट्ठका।&lt;br&gt;&#xA;अज्जेव पुत्त पटिपज्ज, इद्धं फीतं महामहिं॥&lt;br&gt;&#xA;४.&lt;br&gt;&#xA;‘‘सराजके सहोरोधे, सनेगमे सरट्ठके।&lt;br&gt;&#xA;करुणं परिदेवन्ते, अनपेक्खो परिच्चजि’’न्ति॥&lt;br&gt;&#xA;तत्थ पञ्जलिकाति पग्गहितअञ्जलिका। सनेगमा सरट्ठकाति नेगमेहि चेव रट्ठवासीहि च सद्धिं सब्बे राजपुरिसा ‘‘मा खो, त्वं देव, पब्बजी’’ति मं याचन्ति। मातापितरो पन अज्जेव पुत्त पटिपज्ज, गामनिगमराजधानिअभिवुद्धिया वेपुल्लप्पत्तिया च, इद्धं विभवसारसम्पत्तिया सस्सादिनिप्फत्तिया च, फीतं इमं महामहिं अनुसास, छत्तं उस्सापेत्वा रज्जं कारेहीति याचन्ति। एवं पन सह रञ्ञाति सराजके, तथा सहोरोधे सनेगमे सरट्ठके महाजने यथा सुणन्तानम्पि पगेव पस्सन्तानं महन्तं कारुञ्ञं होति, एवं करुणं परिदेवन्ते तत्थ तत्थ अनपेक्खो अलग्गचित्तो ‘‘अहं तदा पब्बजि’’न्ति दस्सेति।&lt;br&gt;&#xA;५-६. इदानि यदत्थं चक्कवत्तिसिरिसदिसं रज्जसिरिं पियतरे ञातिबन्धवे पहाय सिनिद्धं परिग्गहपरिजनं लोकाभिमतं महन्तं यसञ्च निरपेक्खो परिच्चजिन्ति दस्सेतुं द्वे गाथा अभासि।&lt;br&gt;&#xA;तत्थ केवलन्ति अनवसेसं इत्थागारं समुद्दपरियन्तञ्च पथविं पब्बज्जाधिप्पायेन चजमानो एवं मे सम्मासम्बोधि सक्का अधिगन्तुन्ति बोधियायेव कारणा न किञ्चि चिन्तेसिं, न तत्थ ईसकं लग्गं जनेसिन्ति अत्थो। तस्माति यस्मा मातापितरो तञ्च महायसं रज्जञ्च मे न देस्सं , पियमेव, ततो पन सतगुणेन सहस्सगुणेन सतसहस्सगुणेन सब्बञ्ञुतञ्ञाणमेव मय्हं पियतरं, तस्मा मातादीहि सद्धिं रज्जं अहं तदा परिच्चजिन्ति।&lt;br&gt;&#xA;तदेतं सब्बं परिच्चजित्वा पब्बज्जाय महासत्ते निक्खमन्ते तस्स कनिट्ठभाता युधिट्ठिलकुमारो नाम पितरं वन्दित्वा पब्बज्जं अनुजानापेत्वा बोधिसत्तं अनुबन्धि। ते उभोपि नगरा निक्खम्म महाजनं निवत्तेत्वा हिमवन्तं पविसित्वा मनोरमे ठाने अस्समपदं कत्वा इसिपब्बज्जं पब्बजित्वा झानाभिञ्ञायो निब्बत्तेत्वा वनमूलफलादीहि यावजीवं यापेत्वा ब्रह्मलोकपरायना अहेसुम्। तेनाह भगवा –&lt;br&gt;&#xA;‘‘उभो कुमारा पब्बजिता, युधञ्जयो युधिट्ठिलो।&lt;br&gt;&#xA;पहाय मातापितरो, सङ्गं छेत्वान मच्चुनो’’ति॥ (जा॰ १.११.८३)।&lt;br&gt;&#xA;तत्थ सङ्गं छेत्वान मच्चुनोति मच्चुमारस्स सहकारिकारणभूतत्ता सन्तकं रागदोसमोहसङ्गं विक्खम्भनवसेन छिन्दित्वा उभोपि पब्बजिताति।&lt;br&gt;&#xA;तदा मातापितरो महाराजकुलानि अहेसुं, युधिट्ठिलकुमारो आनन्दत्थेरो, युधञ्जयो लोकनाथो।&lt;br&gt;&#xA;तस्स पब्बज्जतो पुब्बे पवत्तितमहादानानि चेव रज्जादिपरिच्चागो च दानपारमी, कायवचीसंवरो सीलपारमी, पब्बज्जा च झानाधिगमो च नेक्खम्मपारमी, अनिच्चतो मनसिकारं आदिं कत्वा अभिञ्ञाधिगमपरियोसाना पञ्ञा दानादीनं उपकारानुपकारधम्मपरिग्गण्हनपञ्ञा च पञ्ञापारमी, सब्बत्थ तदत्थसाधनं वीरियं वीरियपारमी , ञाणखन्ति अधिवासनखन्ति च खन्तिपारमी, पटिञ्ञाय अविसंवादनं सच्चपारमी, सब्बत्थ अचलसमादानाधिट्ठानं अधिट्ठानपारमी, सब्बसत्तेसु हितचित्तताय मेत्ताब्रह्मविहारवसेन च मेत्तापारमी, सत्तसङ्खारकतविप्पकारउपेक्खनवसेन उपेक्खाब्रह्मविहारवसेन च उपेक्खापारमीति दस पारमियो लब्भन्ति। विसेसतो पन नेक्खम्मपारमीति वेदितब्बा। तथा अकित्तिचरियायं विय इधापि महापुरिसस्स अच्छरियगुणा यथारहं निद्धारेतब्बा। तेन वुच्चति ‘‘एवं अच्छरिया हेते, अब्भुता च महेसिनो…पे॰… धम्मस्स अनुधम्मतो’’ति।&lt;br&gt;&#xA;युधञ्जयचरियावण्णना निट्ठिता।&lt;/p&gt;</description>
    </item>
  </channel>
</rss>
