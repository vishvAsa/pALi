<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०९ थेरगाथा-अट्ठकथा-२ on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/</link>
    <description>Recent content in &#43;०९ थेरगाथा-अट्ठकथा-२ on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/index.xml" rel="self" type="application/rss+xml" />
    <item>
      <title>०४. चतुक्कनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/04_chatukkanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/04_chatukkanipAto/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;खुद्दकनिकाये&lt;br&gt;&#xA;थेरगाथा-अट्ठकथा&lt;br&gt;&#xA;(दुतियो भागो)&lt;br&gt;&#xA;४. चतुक्कनिपातो&lt;/p&gt;&#xA;&lt;h2 id=&#34;१-नगसमलतथरगथवणणन&#34;&gt;१. नागसमालत्थेरगाथावण्णना&lt;/h2&gt;&#xA;&lt;p&gt;अलङ्कतातिआदिका आयस्मतो नागसमालत्थेरस्स गाथा। का उप्पत्ति? अयम्पि पदुमुत्तरस्स भगवतो काले कुलगेहे निब्बत्तित्वा विञ्ञुतं पत्तो गिम्हसमये सूरियातपसन्तत्ताय भूमिया गच्छन्तं सत्थारं दिस्वा पसन्नमानसो छत्तं अदासि। सो तेन पुञ्ञकम्मेन देवमनुस्सेसु संसरन्तो इमस्मिं बुद्धुप्पादे सक्यराजकुले निब्बत्तित्वा नागसमालोति लद्धनामो वयप्पत्तो ञातिसमागमे पटिलद्धसद्धो पब्बजित्वा किञ्चि कालं भगवतो उपट्ठाको अहोसि। सो एकदिवसं नगरं पिण्डाय पविट्ठो अलङ्कतपटियत्तं अञ्ञतरं नच्चकिं महापथे तूरियेसु वज्जन्तेसु नच्चन्तिं दिस्वा, ‘‘अयं चित्तकिरियवायोधातुविप्फारवसेन करजकायस्स तथा तथा परिवत्ति, अहो अनिच्चा सङ्खारा’’ति खयवयं पट्ठपेत्वा विपस्सनं उस्सुक्कापेत्वा अरहत्तं पापुणि। तेन वुत्तं अपदाने (अप॰ थेर २.४६.३७-४८) –&lt;br&gt;&#xA;‘‘अङ्गारजाता पथवी, कुक्कुळानुगता मही।&lt;br&gt;&#xA;पदुमुत्तरो भगवा, अब्भोकासम्हि चङ्कमि॥&lt;br&gt;&#xA;‘‘पण्डरं छत्तमादाय, अद्धानं पटिपज्जहम्।&lt;br&gt;&#xA;तत्थ दिस्वान सम्बुद्धं, वित्ति मे उपपज्जथ॥&lt;br&gt;&#xA;‘‘मरीचियोत्थटा भूमि, अङ्गाराव मही अयम्।&lt;br&gt;&#xA;उपहन्ति महावाता, सरीरस्सासुखेपना॥&lt;br&gt;&#xA;‘‘सीतं उण्हं विहनन्तं, वातातपनिवारणम्।&lt;br&gt;&#xA;पटिग्गण्ह इमं छत्तं, फस्सयिस्सामि निब्बुतिं॥&lt;br&gt;&#xA;‘‘अनुकम्पको कारुणिको, पदुमुत्तरो महायसो।&lt;br&gt;&#xA;मम सङ्कप्पमञ्ञाय, पटिग्गण्हि तदा जिनो॥&lt;br&gt;&#xA;‘‘तिंसकप्पानि देविन्दो, देवरज्जमकारयिम्।&lt;br&gt;&#xA;सतानं पञ्चक्खत्तुञ्च, चक्कवत्ती अहोसहं॥&lt;br&gt;&#xA;‘‘पदेसरज्जं विपुलं, गणनातो असङ्खियम्।&lt;br&gt;&#xA;अनुभोमि सकं कम्मं, पुब्बे सुकतमत्तनो॥&lt;br&gt;&#xA;‘‘अयं मे पच्छिमा जाति, चरिमो वत्तते भवो।&lt;br&gt;&#xA;अज्जापि सेतच्छत्तं मे, सब्बकालं धरीयति॥&lt;br&gt;&#xA;‘‘सतसहस्सितो कप्पे, यं छत्तमददिं तदा।&lt;br&gt;&#xA;दुग्गतिं नाभिजानामि, छत्तदानस्सिदं फलं॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा –&lt;br&gt;&#xA;२६७.&lt;br&gt;&#xA;‘‘अलङ्कता सुवसना, मालिनी चन्दनुस्सदा।&lt;br&gt;&#xA;मज्झे महापथे नारी, तूरिये नच्चति नट्टकी॥&lt;br&gt;&#xA;२६८.&lt;br&gt;&#xA;‘‘पिण्डिकाय पविट्ठोहं, गच्छन्तो नं उदिक्खिसम्।&lt;br&gt;&#xA;अलङ्कतं सुवसनं, मच्चुपासंव ओड्डितं॥&lt;br&gt;&#xA;२६९.&lt;br&gt;&#xA;‘‘ततो मे मनसीकारो, योनिसो उदपज्जथ।&lt;br&gt;&#xA;आदीनवो पातुरहु, निब्बिदा समतिट्ठथ॥&lt;br&gt;&#xA;२७०.&lt;br&gt;&#xA;‘‘ततो चित्तं विमुच्चि मे, पस्स धम्मसुधम्मतम्।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासन’’न्ति॥ –&lt;br&gt;&#xA;चतूहि गाथाहि अत्तनो पटिपत्तिकित्तनमुखेन अञ्ञं ब्याकासि।&lt;br&gt;&#xA;तत्थ अलङ्कताति हत्थूपगादिआभरणेहि अलङ्कतगत्ता। सुवसनाति सुन्दरवसना सोभनवत्थनिवत्था। मालिनीति मालाधारिनी पिळन्धितपुप्फमाला। चन्दनुस्सदाति चन्दनानुलेपलित्तसरीरा। मज्झे महापथे नारी, तूरिये नच्चति नट्टकीति यथावुत्तट्ठाने एका नारी नट्टकी नाटकित्थी नगरवीथिया मज्झे पञ्चङ्गिके तूरिये वज्जन्ते नच्चति, यथापट्ठपितं नच्चं करोति।&lt;br&gt;&#xA;पिण्डिकायाति भिक्खाय। पविट्ठोहन्ति नगरं पविट्ठो अहम्। गच्छन्तो नं उदिक्खिसन्ति नगरवीथियं गच्छन्तो परिस्सयपरिहरणत्थं वीथिं ओलोकेन्तो तं नट्टकिं ओलोकेसिम्। किं विय? मच्चुपासंव ओड्डितन्ति यथा मच्चुस्स मच्चुराजस्स पासभूतो रूपादिको ओड्डितो लोके अनुविचरित्वा ठितो एकंसेन सत्तानं अनत्थावहो, एवं सापि अप्पटिसङ्खाने ठितानं अन्धपुथुज्जनानं एकंसतो अनत्थावहाति मच्चुपाससदिसी वुत्ता।&lt;br&gt;&#xA;ततोति तस्मा मच्चुपाससदिसत्ता। मेति मय्हम्। मनसीकारो योनिसो उदपज्जथाति ‘‘अयं अट्ठिसङ्घातो न्हारुसम्बन्धो मंसेन अनुपलित्तो छविया पटिच्छन्नो असुचिदुग्गन्धजेगुच्छपटिक्कूलो अनिच्चुच्छादनपरिमद्दनभेदनविद्धंसनधम्मो ईदिसे विकारे दस्सेती’’ति एवं योनिसो मनसिकारो उप्पज्जि। आदीनवो पातुरहूति एवं कायस्स सभावूपधारणमुखेन तस्स च तंनिस्सितानञ्च चित्तचेतसिकानं उदयब्बयं सरसपभङ्गुतञ्च मनसि करोतो तेसु च यक्खरक्खसादीसु विय भयतो उपट्ठहन्तेसु तत्थ मे अनेकाकारआदीनवो दोसो पातुरहोसि। तप्पटिपक्खतो च निब्बाने आनिसंसो। निब्बिदा समतिट्ठथाति निब्बिन्दनं आदीनवानुपस्सनानुभावसिद्धं निब्बिदाञाणं मम हदये सण्ठासि, मुहुत्तम्पि तेसं रूपारूपधम्मानं गहणे चित्तं नाहोसि, अञ्ञदत्थु मुञ्चितुकामतादिवसेन तत्थ उदासीनमेव जातन्ति अत्थो।&lt;br&gt;&#xA;ततोति विपस्सनाञाणतो परम्। चित्तं विमुच्चि मेति लोकुत्तरभावनाय वत्तमानाय मग्गपटिपाटिया सब्बकिलेसेहि मम चित्तं विमुत्तं अहोसि। एतेन फलुप्पत्तिं दस्सेति। मग्गक्खणे हि किलेसा विमुच्चन्ति नाम, फलक्खणे विमुत्ताति। सेसं वुत्तनयमेव।&lt;br&gt;&#xA;नागसमालत्थेरगाथावण्णना निट्ठिता।&lt;/p&gt;</description>
    </item>
    <item>
      <title>०५. पञ्चकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/05_panchakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/05_panchakanipAto/</guid>
      <description>&lt;p&gt;५. पञ्चकनिपातो&lt;/p&gt;&#xA;&lt;h2 id=&#34;१-रजदतततथरगथवणणन&#34;&gt;१. राजदत्तत्थेरगाथावण्णना&lt;/h2&gt;&#xA;&lt;p&gt;पञ्चकनिपाते भिक्खु सिवथिकं गन्त्वातिआदिका आयस्मतो राजदत्तत्थेरस्स गाथा। का उप्पत्ति? अयम्पि पुरिमबुद्धेसु कताधिकारो, तत्थ तत्थ भवे विवट्टूपनिस्सयं पुञ्ञं उपचिनन्तो, इतो चतुद्दसे कप्पे बुद्धसुञ्ञे लोके कुलगेहे निब्बत्तित्वा विञ्ञुतं पत्तो, एकदिवसं केनचिदेव करणीयेन वनन्तं उपगतो तत्थ अञ्ञतरं पच्चेकबुद्धं रुक्खमूले निसिन्नं दिस्वा पसन्नमानसो सुपरिसुद्धं अम्बाटकफलं अदासि। सो तेन पुञ्ञकम्मेन देवमनुस्सेसु संसरन्तो इमस्मिं बुद्धुप्पादे सावत्थियं सत्थवाहकुले निब्बत्ति। तस्स महाराजं वेस्सवणं आराधेत्वा पटिलद्धभावतो मातापितरो राजदत्तोति नामं अकंसु। सो वयप्पत्तो पञ्चहि सकटसतेहि भण्डं आदाय वाणिज्जवसेन राजगहं अगमासि। तेन च समयेन राजगहे अञ्ञतरा गणिका अभिरूपा दस्सनीया परमसोभग्गयोगतो दिवसे दिवसे सहस्सं लभति। अथ सो सत्थवाहपुत्तो दिवसे दिवसे तस्सा गणिकाय सहस्सं दत्वा संवासं कप्पेन्तो नचिरस्सेव सब्बं धनं खेपेत्वा दुग्गतो हुत्वा घासच्छादनमत्तम्पि अलभन्तो इतो चितो च परिब्भमन्तो संवेगप्पत्तो अहोसि। सो एकदिवसं उपासकेहि सद्धिं वेळुवनं अगमासि।&lt;br&gt;&#xA;तेन च समयेन सत्था महतिया परिसाय परिवुतो धम्मं देसेन्तो निसिन्नो होति। सो परिसपरियन्ते निसीदित्वा सत्थु सन्तिके धम्मं सुत्वा पटिलद्धसद्धो पब्बजित्वा धुतङ्गानि समादियित्वा सुसाने वसति। तदा अञ्ञतरोपि सत्थवाहपुत्तो सहस्सं दत्वा ताय गणिकाय सह वसति। सा च गणिका तस्स हत्थे महग्घरतनं दिस्वा लोभं उप्पादेत्वा अञ्ञेहि धुत्तपुरिसेहि तं मारापेत्वा तं रतनं गण्हि। अथ तस्स सत्थवाहपुत्तस्स मनुस्सा तं पवत्तिं सुत्वा ओचरकमनुस्से पेसेसुम्। ते रत्तियं तस्सा गणिकाय घरं पविसित्वा छविआदीनि अनुपहच्चेव तं मारेत्वा सिवथिकाय छड्डेसुम्। राजदत्तत्थेरो असुभनिमित्तं गहेतुं सुसाने विचरन्तो तस्सा गणिकाय कळेवरं पटिक्कुलतो मनसि कातुं उपगतो कतिपयवारे योनिसो मनसि कत्वा अचिरमतभावतो सोणसिङ्गालादीहि अनुपहतछविताय विसभागवत्थुताय च अयोनिसो मनसिकरोन्तो, तत्थ कामरागं उप्पादेत्वा संविग्गतरमानसो अत्तनो चित्तं परिभासित्वा मुहुत्तं एकमन्तं अपसक्कित्वा आदितो उपट्ठितं असुभनिमित्तमेव गहेत्वा योनिसो मनसिकरोन्तो झानं उप्पादेत्वा तं झानं पादकं कत्वा विपस्सनं पट्ठपेत्वा तावदेव अरहत्तं पापुणि। तेन वुत्तं अपदाने (अप॰ थेर २.४४.५५-५९) –&lt;br&gt;&#xA;‘‘विपिने बुद्धं दिस्वान, सयम्भुं अपराजितम्।&lt;br&gt;&#xA;अम्बाटकं गहेत्वान, सयम्भुस्स अदासहं॥&lt;br&gt;&#xA;‘‘एकतिंसे इतो कप्पे, यं फलमददिं तदा।&lt;br&gt;&#xA;दुग्गतिं नाभिजानामि, फलदानस्सिदं फलं॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा पीतिसोमनस्सजातो –&lt;br&gt;&#xA;३१५.&lt;br&gt;&#xA;‘‘भिक्खु सिवथिकं गन्त्वा, अद्दस इत्थिमुज्झितम्।&lt;br&gt;&#xA;अपविद्धं सुसानस्मिं, खज्जन्तिं किमिही फुटं॥&lt;br&gt;&#xA;३१६.&lt;br&gt;&#xA;‘‘यञ्हि एके जिगुच्छन्ति, मतं दिस्वान पापकम्।&lt;br&gt;&#xA;कामरागो पातुरहु, अन्धोव सवती अहुं॥&lt;br&gt;&#xA;३१७.&lt;br&gt;&#xA;‘‘ओरं ओदनपाकम्हा, तम्हा ठाना अपक्कमिम्।&lt;br&gt;&#xA;सतिमा सम्पजानोहं, एकमन्तं उपाविसिं॥&lt;br&gt;&#xA;३१८.&lt;br&gt;&#xA;‘‘ततो मे मनसीकारो, योनिसो उदपज्जथ।&lt;br&gt;&#xA;आदीनवो पातुरहु, निब्बिदा समतिट्ठथ॥&lt;br&gt;&#xA;३१९.&lt;br&gt;&#xA;‘‘ततो चित्तं विमुच्चि मे, पस्स धम्मसुधम्मतम्।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासन’’न्ति॥ –&lt;br&gt;&#xA;इमा पञ्च गाथा अभासि।&lt;br&gt;&#xA;तत्थ भिक्खु सिवथिकं गन्त्वाति संसारे भयस्स इक्खनतो भिक्खु, असुभकम्मट्ठानत्थं आमकसुसानं उपगन्त्वा। ‘‘भिक्खू’’ति चेतं अत्तानं सन्धाय थेरो सयं वदति। इत्थिन्ति थीयति एत्थ सुक्कसोणितं सत्तसन्तानभावेन संहञ्ञतीति थी, मातुगामो। एवञ्च सभावनिरुत्तिवसेन ‘‘इत्थी’’तिपि वुच्चति। वञ्झादीसु पन तंसदिसताय तंसभावानतिवत्तनतो च तब्बोहारो। ‘‘इत्थी’’ति इत्थिकळेवरं वदति। उज्झितन्ति परिच्चत्तं उज्झनियत्ता एव अपविद्धं अनपेक्खभावेन खित्तम्। खज्जन्तिं किमिही फुटन्ति किमीहि पूरितं हुत्वा खज्जमानम्।&lt;br&gt;&#xA;यञ्हि एके जिगुच्छन्ति, मतं दिस्वान पापकन्ति यं अपगतायुउस्माविञ्ञाणताय मतं कळेवरं पापकं निहीनं लामकं एके चोक्खजातिका जिगुच्छन्ति, ओलोकेतुम्पि न इच्छन्ति। कामरागो पातुरहूति तस्मिं कुणपे अयोनिसोमनसिकारस्स बलवताय कामरागो मय्हं पातुरहोसि उप्पज्जि। अन्धोव सवती अहुन्ति तस्मिं कळेवरे नवहि द्वारेहि असुचिं सवति सन्दन्ते असुचिभावस्स अदस्सनेन अन्धो विय अहोसिम्। तेनाह –&lt;br&gt;&#xA;‘‘रत्तो अत्थं न जानाति, रत्तो धम्मं न पस्सति।&lt;br&gt;&#xA;अन्धतमं तदा होति, यं रागो सहते नर’’न्ति च॥&lt;br&gt;&#xA;‘‘कामच्छन्दो खो, ब्राह्मण, अन्धकरणो अचक्खुकरणो’’ति च आदि। केचि पनेत्थ तकारागमं कत्वा ‘‘किलेसपरियुट्ठानेन अवसवत्ति किलेसस्स वा वसवत्ती’’ति अत्थं वदन्ति। अपरे ‘‘अन्धोव असति अहु’’न्ति पाळिं वत्वा ‘‘कामरागेन अन्धो एव हुत्वा सतिरहितो अहोसि’’न्ति अत्थं वदन्ति। तदुभयं पन पाळियं नत्थि।&lt;br&gt;&#xA;ओरं ओदनपाकम्हाति ओदनपाकतो ओरं, यावता कालेन सुपरिधोततिन्ततण्डुलनाळिया ओदनं पचति, ततो ओरमेव कालं, ततोपि लहुकालेन रागं विनोदेन्तो, तम्हा ठाना अपक्कमिं यस्मिं ठाने ठितस्स मे रागो उप्पज्जि, तम्हा ठाना अपक्कमिं अपसक्किम्। अपक्कन्तोव सतिमा सम्पजानोहं समणसञ्ञं उपट्ठपेत्वा सतिपट्ठानमनसिकारवसेन सतिमा, सम्मदेव धम्मसभावजाननेन सम्पजानो च हुत्वा एकमन्तं उपाविसिं, पल्लङ्कं आभुजित्वा निसीदिम्। निसिन्नस्स च ततो मे मनसीकारो, योनिसो उदपज्जथातिआदि सब्बं हेट्ठा वुत्तनयमेवाति।&lt;br&gt;&#xA;राजदत्तत्थेरगाथावण्णना निट्ठिता।&lt;/p&gt;</description>
    </item>
    <item>
      <title>०६. छक्कनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/06_ChakkanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/06_ChakkanipAto/</guid>
      <description>&lt;p&gt;६. छक्कनिपातो&lt;/p&gt;&#xA;&lt;h2 id=&#34;१-उरवलकससपतथरगथवणणन&#34;&gt;१. उरुवेलकस्सपत्थेरगाथावण्णना&lt;/h2&gt;&#xA;&lt;p&gt;छक्कनिपाते दिस्वान पाटिहीरानीतिआदिका आयस्मतो उरुवेलकस्सपत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं कुसलं उपचिनन्तो पदुमुत्तरस्स भगवतो काले कुलगेहे निब्बत्तित्वा, वयप्पत्तो सत्थु सन्तिके धम्मं सुणन्तो सत्थारं एकं भिक्खुं महापरिसानं अग्गट्ठाने ठपेन्तं दिस्वा, सयम्पि तं ठानन्तरं पत्थेत्वा महादानं दत्वा पणिधानमकासि। भगवा चस्स अनन्तरायतं दिस्वा, ‘‘अनागते गोतमबुद्धस्स सासने महापरिसानं अग्गो भविस्सती’’ति ब्याकासि।&lt;br&gt;&#xA;सो तत्थ यावजीवं पुञ्ञानि कत्वा ततो चवित्वा देवमनुस्सेसु संसरन्तो इतो द्वानवुतिकप्पमत्थके फुस्सस्स भगवतो वेमातिककनिट्ठभाता हुत्वा निब्बत्ति। अञ्ञेपिस्स द्वे कनिट्ठभातरो अहेसुम्। ते तयोपि बुद्धप्पमुखं सङ्घं परमाय पूजाय पूजेत्वा यावजीवं कुसलं कत्वा देवमनुस्सेसु संसरन्तो अम्हाकं भगवतो निब्बत्तितो पुरेतरमेव बाराणसियं ब्राह्मणकुले भातरो हुत्वा, अनुक्कमेन निब्बत्ता गोत्तवसेन तयोपि कस्सपा एव नाम जाता। ते वयप्पत्ता तयो वेदे उग्गण्हिंसु। तेसं जेट्ठभातिकस्स पञ्च माणवकसतानि परिवारो, मज्झिमस्स तीणि, कनिट्ठस्स द्वे। ते अत्तनो गन्थे सारं ओलोकेन्ता दिट्ठधम्मिकमेव अत्थं दिस्वा पब्बज्जं रोचेसुम्। तेसु जेट्ठभाता अत्तनो परिवारेन सद्धिं उरुवेलं गन्त्वा इसिपब्बज्जं पब्बजित्वा उरुवेलकस्सपो नाम जातो महागङ्गानदीवङ्के पब्बजितो नदीकस्सपो नाम जातो, गयासीसे पब्बजितो गयाकस्सपो नाम जातो।&lt;br&gt;&#xA;एवं तेसु इसिपब्बज्जं पब्बजित्वा तत्थ तत्थ वसन्तेसु बहूनं दिवसानं अच्चयेन अम्हाकं बोधिसत्तो महाभिनिक्खमनं निक्खमित्वा, पटिविद्धसब्बञ्ञुतञ्ञाणो अनुक्कमेन धम्मचक्कं पवत्तेत्वा, पञ्चवग्गियत्थेरे अरहत्ते पतिट्ठापेत्वा यसप्पमुखे पञ्चपञ्ञास सहायके विनेत्वा सट्ठि अरहन्ते ‘‘चरथ, भिक्खवे, चारिक’’न्ति विस्सज्जेत्वा, भद्दवग्गिये विनेत्वा उरुवेलकस्सपस्स वसनट्ठानं गन्त्वा वसनत्थाय अग्यागारं पविसित्वा , तत्थ कतनागदमनं आदिं कत्वा अड्ढुड्ढसहस्सेहि पाटिहारियेहि उरुवेलकस्सपं सपरिसं विनेत्वा पब्बाजेसि। तस्स पब्बजितभावं ञत्वा इतरेपि द्वे भातरो सपरिसा आगन्त्वा सत्थु सन्तिके पब्बजिंसु। सब्बेव एहिभिक्खू इद्धिमयपत्तचीवरधरा अहेसुम्।&lt;br&gt;&#xA;सत्था तं समणसहस्सं आदाय गयासीसं गन्त्वा पिट्ठिपासाणे निसिन्नो आदित्तपरियायदेसनाय सब्बे अरहत्ते पतिट्ठापेसि। तेन वुत्तं अपदाने (अप॰ थेर २.५४.२५१-२९५) –&lt;br&gt;&#xA;‘‘पदुमुत्तरो नाम जिनो, सब्बलोकविदू मुनि।&lt;br&gt;&#xA;इतो सतसहस्सम्हि, कप्पे उप्पज्जि चक्खुमा॥&lt;br&gt;&#xA;‘‘ओवादको विञ्ञापको, तारको सब्बपाणिनम्।&lt;br&gt;&#xA;देसनाकुसलो बुद्धो, तारेसि जनतं बहुं॥&lt;br&gt;&#xA;‘‘अनुकम्पको कारुणिको, हितेसी सब्बपाणिनम्।&lt;br&gt;&#xA;सम्पत्ते तित्थिये सब्बे, पञ्चसीले पतिट्ठपि॥&lt;br&gt;&#xA;‘‘एवं निराकुलं आसि, सुञ्ञतं तित्थियेहि च।&lt;br&gt;&#xA;विचित्तं अरहन्तेहि, वसीभूतेहि तादिभि॥&lt;br&gt;&#xA;‘‘रतनानट्ठपञ्ञासं, उग्गतो सो महामुनि।&lt;br&gt;&#xA;कञ्चनग्घियसङ्कासो, बात्तिंसवरलक्खणो॥&lt;br&gt;&#xA;‘‘वस्ससतसहस्सानि, आयु विज्जति तावदे।&lt;br&gt;&#xA;तावता तिट्ठमानो सो, तारेसि जनतं बहुं॥&lt;br&gt;&#xA;‘‘तदाहं हंसवतिया, ब्राह्मणो साधुसम्मतो।&lt;br&gt;&#xA;उपेच्च लोकपज्जोतं, अस्सोसिं धम्मदेसनं॥&lt;br&gt;&#xA;‘‘तदा महापरिसतिं, महापरिससावकम्।&lt;br&gt;&#xA;ठपेन्तं एतदग्गम्हि, सुत्वान मुदितो अहं॥&lt;br&gt;&#xA;‘‘महता परिवारेन, निमन्तेत्वा महाजिनम्।&lt;br&gt;&#xA;ब्राह्मणानं सहस्सेन, सहदानमदासहं॥&lt;br&gt;&#xA;‘‘महादानं ददित्वान, अभिवादिय नायकम्।&lt;br&gt;&#xA;एकमन्तं ठितो हट्ठो, इदं वचनमब्रविं॥&lt;br&gt;&#xA;‘‘तयि सद्धाय मे वीर, अधिकारगुणेन च।&lt;br&gt;&#xA;परिसा महती होतु, निब्बत्तस्स तहिं तहिं॥&lt;br&gt;&#xA;‘‘तदा अवोच परिसं, गजगज्जितसुस्सरो।&lt;br&gt;&#xA;करवीकरुतो सत्था, एतं पस्सथ ब्राह्मणं॥&lt;br&gt;&#xA;‘‘हेमवण्णं महाबाहुं, कमलाननलोचनम्।&lt;br&gt;&#xA;उदग्गतनुजं हट्ठं, सद्धवन्तं गुणे मम॥&lt;br&gt;&#xA;‘‘एस पत्थयते ठानं, सीहघोसस्स भिक्खुनो।&lt;br&gt;&#xA;अनागतम्हि अद्धाने, लच्छसे तं मनोरथं॥&lt;br&gt;&#xA;‘‘सतसहस्सितो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तस्स धम्मेसु दायादो, ओरसो धम्मनिम्मितो।&lt;br&gt;&#xA;कस्सपो नाम गोत्तेन, हेस्सति सत्थु सावको॥&lt;br&gt;&#xA;‘‘इतो द्वेनवुते कप्पे, अहु सत्था अनुत्तरो।&lt;br&gt;&#xA;अनूपमो असदिसो, फुस्सो लोकग्गनायको॥&lt;br&gt;&#xA;‘‘सो च सब्बं तमं हन्त्वा, विजटेत्वा महाजटम्।&lt;br&gt;&#xA;वस्सते अमतं वुट्ठिं, तप्पयन्तो सदेवकं॥&lt;br&gt;&#xA;‘‘तदा हि बाराणसियं, राजापच्चा अहुम्हसे।&lt;br&gt;&#xA;भातरोम्ह तयो सब्बे, संविसट्ठाव राजिनो॥&lt;br&gt;&#xA;‘‘वीरङ्गरूपा बलिनो, सङ्गामे अपराजिता।&lt;br&gt;&#xA;तदा कुपितपच्चन्तो, अम्हे आह महीपति॥&lt;br&gt;&#xA;‘‘एथ गन्त्वान पच्चन्तं, सोधेत्वा अट्टवीबलम्।&lt;br&gt;&#xA;खेमं विजिरितं कत्वा, पुन देथाति भासथ॥&lt;br&gt;&#xA;‘‘ततो मयं अवोचुम्ह, यदि देय्यासि नायकम्।&lt;br&gt;&#xA;उपट्ठानाय अम्हाकं, साधयिस्साम वो ततो॥&lt;br&gt;&#xA;‘‘ततो मयं लद्धवरा, भूमिपालेन पेसिता।&lt;br&gt;&#xA;निक्खित्तसत्थं पच्चन्तं, कत्वा पुनरुपेच्च तं॥&lt;br&gt;&#xA;‘‘याचित्वा सत्थुपट्ठानं, राजानं लोकनायकम्।&lt;br&gt;&#xA;मुनिवीरं लभित्वान, यावजीवं यजिम्ह तं॥&lt;br&gt;&#xA;‘‘महग्घानि च वत्थानि, पणीतानि रसानि च।&lt;br&gt;&#xA;सेनासनानि रम्मानि, भेसज्जानि हितानि च॥&lt;br&gt;&#xA;‘‘दत्वा ससङ्घमुनिनो, धम्मेनुप्पादितानि नो।&lt;br&gt;&#xA;सीलवन्तो कारुणिका, भावनायुत्तमानसा॥&lt;br&gt;&#xA;‘‘सद्धा परिचरित्वान, मेत्तचित्तेन नायकम्।&lt;br&gt;&#xA;निब्बुते तम्हि लोकग्गे, पूजं कत्वा यथाबलं॥&lt;br&gt;&#xA;‘‘ततो चुता सन्तुसितं, गता तत्थ महासुखम्।&lt;br&gt;&#xA;अनुभूता मयं सब्बे, बुद्धपूजायिदं फलं॥&lt;br&gt;&#xA;‘‘मायाकारो यथा रङ्गे, दस्सेसि विकतिं बहुम्।&lt;br&gt;&#xA;तथा भवे भमन्तोहं, विदेहाधिपती अहुं॥&lt;br&gt;&#xA;‘‘गुणाचेलस्स वाक्येन, मिच्छादिट्ठिगतासयो।&lt;br&gt;&#xA;नरकं मग्गमारूळ्हो, रुचाय मम धीतुया॥&lt;br&gt;&#xA;‘‘ओवादं नादियित्वान, ब्रह्मुना नारदेनहम्।&lt;br&gt;&#xA;बहुधा संसितो सन्तो, दिट्ठिं हित्वान पापिकं॥&lt;br&gt;&#xA;‘‘पूरयित्वा विसेसेन, दस कम्मपथानिहम्।&lt;br&gt;&#xA;हित्वान देहमगमिं, सग्गं सभवनं यथा॥&lt;br&gt;&#xA;‘‘पच्छिमे भवे सम्पत्ते, ब्रह्मबन्धु अहोसहम्।&lt;br&gt;&#xA;बाराणसियं फीतायं, जातो विप्पमहाकुले॥&lt;br&gt;&#xA;‘‘मच्चुब्याधिजराभीतो, ओगाहेत्वा महावनम्।&lt;br&gt;&#xA;निब्बानं पदमेसन्तो, जटिलेसु परिब्बजिं॥&lt;br&gt;&#xA;‘‘तदा द्वे भातरो मय्हं, पब्बजिंसु मया सह।&lt;br&gt;&#xA;उरुवेलायं मापेत्वा, अस्समं निवसिं अहं॥&lt;br&gt;&#xA;‘‘कस्सपो नाम गोत्तेन, उरुवेलनिवासिको।&lt;br&gt;&#xA;ततो मे आसि पञ्ञत्ति, उरुवेलकस्सपो इति॥&lt;br&gt;&#xA;‘‘नदीसकासे भाता मे, नदीकस्सपसव्हयो।&lt;br&gt;&#xA;आसी सकासनामेन, गयायं गयाकस्सपो॥&lt;br&gt;&#xA;‘‘द्वे सतानि कनिट्ठस्स, तीणि, मज्झस्स भातुनो।&lt;br&gt;&#xA;मम पञ्च सतानूना, सिस्सा सब्बे ममानुगा॥&lt;br&gt;&#xA;‘‘तदा उपेच्च मं बुद्धो, कत्वान विविधानि मे।&lt;br&gt;&#xA;पाटिहीरानि लोकग्गो, विनेसि नरसारथि॥&lt;br&gt;&#xA;‘‘सहस्सपरिवारेन, अहोसिं एहिभिक्खुको।&lt;br&gt;&#xA;तेहेव सह सब्बेहि, अरहत्तमपापुणिं॥&lt;br&gt;&#xA;‘‘ते चेवञ्ञे च बहवो, सिस्सा मं परिवारयुम्।&lt;br&gt;&#xA;भासितुञ्च समत्थोहं, ततो मं इसिसत्तमो॥&lt;br&gt;&#xA;‘‘महापरिसभावस्मिं, एतदग्गे ठपेसि मम्।&lt;br&gt;&#xA;अहो बुद्धे कतं कारं, सफलं मे अजायथ॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा सीहनादं नदन्तो –&lt;br&gt;&#xA;३७५.&lt;br&gt;&#xA;‘‘दिस्वान पाटिहीरानि, गोतमस्स यसस्सिनो।&lt;br&gt;&#xA;न तावाहं पणिपतिं, इस्सामानेन वञ्चितो॥&lt;br&gt;&#xA;३७६.&lt;br&gt;&#xA;‘‘मम सङ्कप्पमञ्ञाय, चोदेसि नरसारथि।&lt;br&gt;&#xA;ततो मे आसि संवेगो, अब्भुतो लोमहंसनो॥&lt;br&gt;&#xA;३७७.&lt;br&gt;&#xA;‘‘पुब्बे जटिलभूतस्स, या मे सिद्धि परित्तिका।&lt;br&gt;&#xA;ताहं तदा निराकत्वा, पब्बजिं जिनसासने॥&lt;br&gt;&#xA;३७८.&lt;br&gt;&#xA;‘‘पुब्बे यञ्ञेन सन्तुट्ठो, कामधातुपुरक्खतो।&lt;br&gt;&#xA;पच्छा रागञ्च दोसञ्च, मोहञ्चापि समूहनिं॥&lt;br&gt;&#xA;३७९.&lt;br&gt;&#xA;‘‘पुब्बेनिवासं जानामि, दिब्बचक्खु विसोधितम्।&lt;br&gt;&#xA;इद्धिमा परचित्तञ्ञू, दिब्बसोतञ्च पापुणिं॥&lt;br&gt;&#xA;३८०.&lt;br&gt;&#xA;‘‘यस्स चत्थाय पब्बजितो, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो’’ति॥ –&lt;br&gt;&#xA;इमा छ गाथा अभासि।&lt;br&gt;&#xA;तत्थ दिस्वान पाटिहीरानीति नागराजदमनादीनि अड्ढुड्ढसहस्सानि पाटिहारियानि दिस्वा। ‘‘पाटिहीरं, पाटिहेरं, पाटिहारिय’’न्ति हि अत्थतो एकं, ब्यञ्जनमेव नानम्। यसस्सिनो’’ति ‘‘इतिपि सो भगवा’’तिआदिना सदेवके लोके यथाभुच्चं पत्थटकित्तिसद्दस्स। न तावाहं पणिपतिन्ति याव मं भगवा ‘‘नेव खो त्वं, कस्सप, अरहा, नापि अरहत्तमग्गं समापन्नो, सापि ते पटिपदा नत्थि, याय त्वं अरहा वा अस्स, अरहत्तमग्गं वा समापन्नो’’ति न तज्जेसि, ताव अहं न पणिपातनं अकासिम्। किंकारणा? इस्सामानेन वञ्चितो, ‘‘इमस्स मयि सावकत्तं उपगते मम लाभसक्कारो परिहायिस्सति, इमस्स एव वड्ढिस्सती’’ति एवं परसम्पत्तिअसहनलक्खणाय इस्साय चेव, ‘‘अहं गणपामोक्खो बहुजनसम्मतो’’ति एवं अब्भुन्नतिलक्खणेन मानेन च वञ्चितो, पलम्भितो हुत्वाति अत्थो।&lt;br&gt;&#xA;मम सङ्कप्पमञ्ञायाति मय्हं मिच्छासङ्कप्पं जानित्वा, यं यं भगवा उत्तरि मनुस्सधम्मा इद्धिपाटिहारियं दस्सेति, तं तं दिस्वा ‘‘महिद्धिको खो महासमणो महानुभावो’’ति चिन्तेत्वापि ‘‘न त्वेव खो अरहा यथा अह’’न्ति एवं पवत्तं मिच्छावितक्कं जानन्तोपि ञाणपरिपाकं आगमेन्तो अज्झुपेक्खित्वा पच्छा नेरञ्जराय मज्झे समन्ततो उदकं उस्सारेत्वा रेणुहताय भूमिया चङ्कमित्वा तेन आभतनावाय ठितो तदापि ‘‘महिद्धिको’’तिआदिकं चिन्तेत्वा पुन ‘‘न त्वेव खो अरहा यथा अह’’न्ति पवत्तितं मिच्छासङ्कप्पं ञत्वाति अत्थो। चोदेसि नरसारथीति तदा मे ञाणपरिपाकं ञत्वा ‘‘नेव खो त्वं अरहा’’तिआदिना पुरिसदम्मसारथि सत्था मं चोदेसि निग्गण्हि। ततो मे आसि संवेगो, अब्भुतो लोमहंसनोति ततो यथावुत्तचोदनाहेतु एत्तकं कालं अभूतपुब्बताय अब्भुतो लोमहंसनवसेन पवत्तिया लोमहंसनो ‘‘अनरहाव समानो ‘अरहा’ति मञ्ञि’’न्ति संवेगो सहोत्तप्पो ञाणुप्पादो मय्हं अहोसि।&lt;br&gt;&#xA;जटिलभूतस्साति तापसभूतस्स। सिद्धीति लाभसक्कारसमिद्धि। परित्तिकाति अप्पमत्तिका। ताहन्ति तं अहम्। तदाति भगवतो चोदनाय संवेगुप्पत्तिकाले। निराकत्वाति अपनेत्वा छड्डेत्वा, अनपेक्खो हुत्वाति अत्थो। ‘‘इद्धीति भावनामयइद्धी’’ति वदन्ति। तदयुत्तं तदा तस्स अझानलाभीभावतो। तथा हि वुत्तं ‘‘कामधातुपुरक्खतो’’ति।&lt;br&gt;&#xA;यञ्ञेन सन्तुट्ठोति ‘‘यञ्ञं यजित्वा सग्गसुखं अनुभविस्सामि, अलमेत्तावता’’ति यञ्ञयजनेन सन्तुट्ठो निट्ठितकिच्चसञ्ञी। कामधातुपुरक्खतोति कामसुगतिं आरब्भ उप्पन्नतण्हो यञ्ञयजनेन कामलोकं पुरक्खत्वा ठितो। सो चे यञ्ञो पाणातिपातपटिसंयुत्तो होति, न तेन सुगतिं सक्का लद्धुम्। न हि अकुसलस्स इट्ठो कन्तो विपाको निब्बत्तति। या पन तत्थ दानादिकुसलचेतना, ताय सति पच्चयसमवाये सुगतिं गच्छेय्य। पच्छाति तापसपब्बज्जातो पच्छा सत्थु ओवादेन तापसलद्धिं पहाय चतुसच्चकम्मट्ठानानुयोगकाले। समूहनिन्ति विपस्सनं उस्सुक्कापेत्वा मग्गपटिपाटिया रागञ्च दोसञ्च मोहञ्च अनवसेसतो समुग्घातेसिम्।&lt;br&gt;&#xA;यस्मा पनायं थेरो अरियमग्गेन रागादयो समूहनन्तोयेव छळभिञ्ञो अहोसि, तस्मा तं अत्तनो छळभिञ्ञभावं दस्सेन्तो ‘‘पुब्बेनिवासं जानामी’’तिआदिमाह। तत्थ पुब्बेनिवासं जानामीति अत्तनो परेसञ्च पुब्बेनिवासं अतीतासु जातीसु निब्बत्तक्खन्धे खन्धपटिबद्धे च पुब्बेनिवासञाणेन हत्थतले आमलकं विय पच्चक्खतो जानामि बुज्झामि। दिब्बचक्खु विसोधितन्ति दिब्बचक्खुञाणं विसोधितं, पकतिचक्खुना आपाथगतं पकतिरूपं विय दिब्बं मानुसम्पि दूरं तिरोट्ठितं अतिसुखुमञ्च रूपं विभावेतुं समत्थञाणं भावनाय मया विसुद्धं कत्वा पटिलद्धन्ति अत्थो। इद्धिमाति अधिट्ठानिद्धिविकुब्बनिद्धिआदीहि इद्धीहि इद्धिमा, इद्धिविधञाणलाभीति अत्थो। सरागादिभेदस्स परेसं चित्तस्स जाननतो परचित्तञ्ञू, चेतोपरियञाणलाभीति वुत्तं होति। दिब्बसोतञ्च पापुणिन्ति दिब्बसोतञाणञ्च पटिलभिम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयोति यो सब्बेसं संयोजनानं खयभूतो खयेन वा लद्धब्बो, सो सदत्थो परमत्थो च मया अरियमग्गाधिगमेन अधिगतोति। एवमेताय गाथाय थेरस्स अञ्ञाब्याकरणं अहोसीति वेदितब्बो।&lt;br&gt;&#xA;उरुवेलकस्सपत्थेरगाथावण्णना निट्ठिता।&lt;/p&gt;</description>
    </item>
    <item>
      <title>०७. सत्तकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/07_sattakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/07_sattakanipAto/</guid>
      <description>&lt;p&gt;७. सत्तकनिपातो&lt;/p&gt;&#xA;&lt;h2 id=&#34;१-सनदरसमददतथरगथवणणन&#34;&gt;१. सुन्दरसमुद्दत्थेरगाथावण्णना&lt;/h2&gt;&#xA;&lt;p&gt;सत्तकनिपाते अलङ्कतातिआदिका आयस्मतो सुन्दरसमुद्दत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे पुञ्ञानि उपचिनित्वा इमस्मिं बुद्धुप्पादे राजगहे अञ्ञतरस्स महाविभवस्स सेट्ठिनो पुत्तो हुत्वा निब्बत्ति। समुद्दोतिस्स नामं अहोसि। रूपसम्पत्तिया पन सुन्दरसमुद्दोति पञ्ञायित्थ। सो पठमवये ठितो भगवतो राजगहप्पवेसे बुद्धानुभावं दिस्वा, पटिलद्धसद्धो निस्सरणज्झासयताय पब्बजित्वा, लद्धूपसम्पदो समादिन्नधुतधम्मो राजगहतो सावत्थिं गन्त्वा, कल्याणमित्तस्स सन्तिके विपस्सनाचारं उग्गहेत्वा, कम्मट्ठानं अनुयुञ्जन्तो विहरति। तस्स माता राजगहे उस्सवदिवसे अञ्ञे सेट्ठिपुत्ते सपजापतिके अलङ्कतपटियत्ते उस्सवकीळं कीळन्ते दिस्वा, पुत्तं अनुस्सरित्वा रोदति। तं दिस्वा अञ्ञतरा गणिका रोदनकारणं पुच्छि। सा तस्सा तं कारणं कथेसि। तं सुत्वा गणिका ‘‘अहं तं आनेस्सामि, पस्स ताव मम इत्थिभाव’’न्ति वत्वा ‘‘यदि एवं तंयेव तस्स पजापतिं कत्वा इमस्स कुलस्स सामिनिं करिस्सामी’’ति ताय बहुं धनं दत्वा , विस्सज्जिता महता परिवारेन सावत्थिं गन्त्वा, थेरस्स पिण्डाय विचरणट्ठाने एकस्मिं गेहे वसमाना दिवसे दिवसे अञ्ञेहि थेरस्स सक्कच्चं पिण्डपातं दापेसि। अलङ्कतपटियत्ता च हुत्वा सुवण्णपादुका आरुय्ह अत्तानं दस्सेसि। अथेकदिवसं गेहद्वारेन गच्छन्तं थेरं दिस्वा, सुवण्णपादुका ओमुञ्चित्वा, अञ्जलिं पग्गय्ह पुरतो गच्छन्ती नानप्पकारं थेरं कामनिमन्तनाय निमन्तेसि। तं सुत्वा थेरो ‘‘पुथुज्जनचित्तं नाम चञ्चलं, यंनून मया इदानेव उस्साहो करणीयो’’ति तत्थेव ठितो भावनं उस्सुक्कापेत्वा छळभिञ्ञो अहोसि। तं सन्धाय वुत्तं –&lt;br&gt;&#xA;४५९.&lt;br&gt;&#xA;‘‘अलङ्कता सुवसना, मालधारी विभूसिता।&lt;br&gt;&#xA;अलत्तककतापादा, पादुकारुय्ह वेसिका॥&lt;br&gt;&#xA;४६०.&lt;br&gt;&#xA;‘‘पादुका ओरुहित्वान, पुरतो पञ्जलीकता।&lt;br&gt;&#xA;सा मं सण्हेन मुदुना, म्हितपुब्बं अभासथ॥&lt;br&gt;&#xA;४६१.&lt;br&gt;&#xA;‘‘‘युवासि त्वं पब्बजितो, तिट्ठाहि मम सासने।&lt;br&gt;&#xA;भुञ्ज मानुसके कामे, अहं वित्तं ददामि ते।&lt;br&gt;&#xA;सच्चं ते पटिजानामि, अग्गिं वा ते हरामहं॥&lt;br&gt;&#xA;४६२.&lt;br&gt;&#xA;‘‘‘यदा जिण्णा भविस्साम, उभो दण्डपरायना।&lt;br&gt;&#xA;उभोपि पब्बजिस्साम, उभयत्थ कटग्गहो’’’॥&lt;br&gt;&#xA;४६३.&lt;br&gt;&#xA;‘‘तञ्च दिस्वान याचन्तिं, वेसिकं पञ्जलीकतम्।&lt;br&gt;&#xA;अलङ्कतं सुवसनं, मच्चुपासंव ओड्डितं॥&lt;br&gt;&#xA;४६४.&lt;br&gt;&#xA;‘‘ततो मे मनसीकारो, योनिसो उदपज्जथ।&lt;br&gt;&#xA;आदीनवो पातुरहु, निब्बिदा समतिट्ठथ॥&lt;br&gt;&#xA;४६५.&lt;br&gt;&#xA;‘‘ततो चित्तं विमुच्चि मे, पस्स धम्मसुधम्मतम्।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासन’’न्ति॥&lt;br&gt;&#xA;तत्थ मालधारीति मालाधारिनी पिळन्धपुप्फदामा। विभूसिताति ऊनट्ठानस्स पूरणवसेन पुप्फेहि चेव गन्धविलेपनादीहि च विभूसितगत्ता। ‘‘अलङ्कता’’ति इमिना हत्थूपगगीवूपगादीहि आभरणेहि अलङ्करणं अधिप्पेतम्। अलत्तककतापादाति परिणतजयसुमनपुप्फवण्णेन लाखारसेन रञ्जितचरणयुगळा। समासपदञ्हेतं, ‘‘अलत्तककतपादा’’ति वत्तब्बे गाथासुखत्थं दीघं कत्वा वुत्तम्। असमासभावे पन ‘‘तस्सा’’ति वचनसेसो वेदितब्बो। पादुकारुय्ह वेसिकाति एका रूपूपजीविका इत्थी यथावुत्तवेसा सुवण्णपादुका पटिमुञ्चित्वा ‘‘ठिता’’ति वचनसेसो।&lt;br&gt;&#xA;पादुका ओरुहित्वानाति पादुकाहि ओतरित्वा, सुवण्णपादुकायो ओमुञ्चित्वाति अत्थो। पञ्जलीकताति पग्गहितअञ्जलिका सा वेसी मम्। सामं वा वचनपरम्परं विना सयमेव अभासथ। सण्हेनाति मट्ठेन। मुदुनाति मधुरेन। ‘‘वचनेना’’ति अवुत्तम्पि वुत्तमेव होति, अभासथाति, वुत्तत्ता।&lt;br&gt;&#xA;युवासि त्वं पब्बजितोति त्वं पब्बजन्तो युवा, दहरोयेव हुत्वा पब्बजितोसि, ननु पब्बजन्तेन सत्तमे दसके सम्पत्तेव पब्बजितब्बन्ति दस्सेति। तिट्ठाहि मम सासनेति मम वचने तिट्ठ।&lt;br&gt;&#xA;किं पन तन्ति आह ‘‘भुञ्ज मानुसके कामे’’ति कामे परिभुञ्जितुकामस्स रूपसम्पत्ति, वयसम्पत्ति, परिवारसम्पत्ति, भोगसम्पत्ति च इच्छितब्बा। तत्थ ‘‘कुतो मे भोगसम्पत्ती’’ति वदेय्याति, आह ‘‘अहं वित्तं ददामि ते’’ति। ‘‘तयिदं वचनं कथं सद्दहातब्ब’’न्ति मञ्ञेय्याति तं सद्दहापेन्ती आह ‘‘सच्चं ते पटिजानामि, अग्गिं वा ते हरामह’’न्ति। ‘‘भुञ्ज मानुसके कामे, अहं वित्तं ददामि ते’’ति यदिदं मया पटिञ्ञातं, तं एकंसेन सच्चमेव पटिजानामि, सचे मे न पत्तियायसि, अग्गिं वा ते हरामहं अग्गिं हरित्वा अग्गिपच्चयं सपथं करोमीति अत्थो। उभयत्थ कटग्गहोति अम्हाकं उभिन्नं जिण्णकाले पब्बज्जनं उभयत्थ जयग्गाहो। यं मयं याव दण्डपरायनकाला भोगे भुञ्जाम, एवं इधलोकेपि भोगेहि न जीयाम, मयं पच्छा पब्बजिस्साम, एवं परलोकेपि भोगेहि न जीयामाति अधिप्पायो। ततोति तं निमित्तं, कामेहि निमन्तेन्तिया ‘‘युवासि त्व’’न्तिआदिना ‘‘यदा जिण्णा भविस्सामा’’तिआदिना च तस्सा वेसिया वुत्तवचनहेतु। तञ्हि वचनं अङ्कुसं कत्वा थेरो समणधम्मं करोन्तो सदत्थं परिपूरेसि। सेसं हेट्ठा वुत्तनयमेव।&lt;br&gt;&#xA;सुन्दरसमुद्दत्थेरगाथावण्णना निट्ठिता।&lt;/p&gt;</description>
    </item>
    <item>
      <title>०८. अट्ठकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/08_aTThakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/08_aTThakanipAto/</guid>
      <description>&lt;p&gt;८. अट्ठकनिपातो&lt;/p&gt;&#xA;&lt;h2 id=&#34;१-महकचचयनतथरगथवणणन&#34;&gt;१. महाकच्चायनत्थेरगाथावण्णना&lt;/h2&gt;&#xA;&lt;p&gt;अट्ठकनिपाते कम्मं बहुकन्तिआदिका आयस्मतो महाकच्चायनत्थेरस्स गाथा। का उप्पत्ति? अयम्पि पुरिमबुद्धेसु कताधिकारो पदुमुत्तरस्स भगवतो काले गहपतिमहासालकुले निब्बत्तित्वा वुद्धिप्पत्तो, एकदिवसं सत्थु सन्तिके धम्मं सुणन्तो सत्थारा संखित्तेन भासितस्स वित्थारेन अत्थं विभजन्तानं अग्गट्ठाने ठपियमानं एकं भिक्खुं दिस्वा, सयम्पि तं ठानं पत्थेन्तो पणिधानं कत्वा, दानादीनि पुञ्ञानि कत्वा, देवमनुस्सेसु संसरन्तो सुमेधस्स भगवतो काले विज्जाधरो हुत्वा आकासेन गच्छन्तो सत्थारं हिमवन्तपब्बते एकस्मिं वनसण्डे निसिन्नं दिस्वा पसन्नमानसो कणिकारपुप्फेहि पूजं अकासि।&lt;br&gt;&#xA;सो तेन पुञ्ञकम्मेन अपरापरं सुगतीसुयेव परिवत्तेन्तो कस्सपदसबलस्स काले बाराणसियं कुलघरे निब्बत्तित्वा परिनिब्बुते भगवति सुवण्णचेतियकरणट्ठाने सतसहस्सग्घनिकाय सुवण्णिट्ठकाय पूजं कत्वा, ‘‘भगवा मय्हं निब्बत्तनिब्बत्तट्ठाने सरीरं सुवण्णवण्णं होतू’’ति पत्थनं अकासि।&lt;br&gt;&#xA;ततो यावजीवं कुसलकम्मं कत्वा एकं बुद्धन्तरं देवमनुस्सेसु संसरित्वा इमस्मिं बुद्धुप्पादे उज्जेनियं रञ्ञो चण्डपज्जोतस्स पुरोहितगेहे निब्बत्ति। तस्स नामग्गहणदिवसे माता ‘‘मय्हं पुत्तो सुवण्णवण्णो, अत्तनो नामं गहेत्वा आगतो’’ति कञ्चनमाणवो त्वेव नामं अकासि। सो वुड्ढिमन्वाय तयो वेदे उग्गहेत्वा पितु अच्चयेन पुरोहितट्ठानं लभि। सो गोत्तवसेन कच्चायनोति पञ्ञायित्थ। तं राजा चण्डपज्जोतो बुद्धुप्पादं सुत्वा, ‘‘आचरिय, त्वं तत्थ गन्त्वा सत्थारं इधानेही’’ति पेसेसि। सो अत्तट्ठमो सत्थु सन्तिकं उपगतो। तस्स सत्था धम्मं देसेति। देसनापरियोसाने सो सत्तहि जनेहि सद्धिं सह पटिसम्भिदाहि अरहत्ते पतिट्ठासि। तेन वुत्तं अपदाने (अप॰ थेर २.५४.१-२७) –&lt;br&gt;&#xA;‘‘पदुमुत्तरो नाम जिनो, अनेजो अजितं जयो।&lt;br&gt;&#xA;सतसहस्से कप्पानं, इतो उप्पज्जि नायको॥&lt;br&gt;&#xA;‘‘वीरो कमलपत्तक्खो, ससङ्कविमलाननो।&lt;br&gt;&#xA;कनकाचलसङ्कासो, रविदित्तिसमप्पभो॥&lt;br&gt;&#xA;‘‘सत्तनेत्तमनोहारी, वरलक्खणभूसितो।&lt;br&gt;&#xA;सब्बवाक्यपथातीतो, मनुजामरसक्कतो॥&lt;br&gt;&#xA;‘‘सम्बुद्धो बोधयं सत्ते, वागीसो मधुरस्सरो।&lt;br&gt;&#xA;करुणानिबन्धसन्तानो, परिसासु विसारदो॥&lt;br&gt;&#xA;‘‘देसेति मधुरं धम्मं, चतुसच्चूपसंहितम्।&lt;br&gt;&#xA;निमुग्गे मोहपङ्कम्हि, समुद्धरति पाणिने॥&lt;br&gt;&#xA;‘‘तदा एकचरो हुत्वा, तापसो हिमवालयो।&lt;br&gt;&#xA;नभसा मानुसं लोकं, गच्छन्तो जिनमद्दसं॥&lt;br&gt;&#xA;‘‘उपेच्च सन्तिकं तस्स, अस्सोसिं धम्मदेसनम्।&lt;br&gt;&#xA;वण्णयन्तस्स वीरस्स, सावकस्स महागुणं॥&lt;br&gt;&#xA;‘‘संखित्तेन मया वुत्तं, वित्थारेन पकासयम्।&lt;br&gt;&#xA;परिसं मञ्च तोसेति, यथा कच्चायनो अयं॥&lt;br&gt;&#xA;‘‘नाहं एवमिधेकच्चं, अञ्ञं पस्सामि सावकम्।&lt;br&gt;&#xA;तस्मातदग्गे एसग्गो, एवं धारेथ भिक्खवो॥&lt;br&gt;&#xA;‘‘तदाहं विम्हितो हुत्वा, सुत्वा वाक्यं मनोरमम्।&lt;br&gt;&#xA;हिमवन्तं गमित्वान, आहित्वा पुप्फसञ्चयं॥&lt;br&gt;&#xA;‘‘पूजेत्वा लोकसरणं, तं ठानमभिपत्थयिम्।&lt;br&gt;&#xA;तदा ममासयं ञत्वा, ब्याकासि स रणञ्जहो॥&lt;br&gt;&#xA;‘‘पस्सथेतं इसिवरं, निद्धन्तकनकत्तचम्।&lt;br&gt;&#xA;उद्धग्गलोमं पीणंसं, अचलं पञ्जलिं ठितं॥&lt;br&gt;&#xA;‘‘हासं सुपुण्णनयनं, बुद्धवण्णगतासयम्।&lt;br&gt;&#xA;धम्मजं उग्गहदयं, अमतासित्तसन्निभं॥&lt;br&gt;&#xA;‘‘कच्चानस्स गुणं सुत्वा, तं ठानं पत्थयं ठितो।&lt;br&gt;&#xA;अनागतम्हि अद्धाने, गोतमस्स महामुने॥&lt;br&gt;&#xA;‘‘तस्स धम्मेसु दायादो, ओरसो धम्मनिम्मितो।&lt;br&gt;&#xA;कच्चानो नाम नामेन, हेस्सति सत्थु सावको॥&lt;br&gt;&#xA;‘‘बहुस्सुतो महाञाणी, अधिप्पायविदू मुने।&lt;br&gt;&#xA;पापुणिस्सति तं ठानं, यथायं ब्याकतो मया॥&lt;br&gt;&#xA;‘‘सतसहस्सितो कप्पे, यं कम्ममकरिं तदा।&lt;br&gt;&#xA;दुग्गतिं नाभिजानामि, बुद्धपूजायिदं फलं॥&lt;br&gt;&#xA;‘‘दुवे भवे संसरामि, देवत्ते अथ मानुसे।&lt;br&gt;&#xA;अञ्ञं गतिं न गच्छामि, बुद्धपूजायिदं फलं॥&lt;br&gt;&#xA;‘‘दुवे कुले पजायामि, खत्तिये अथ ब्राह्मणे।&lt;br&gt;&#xA;नीचे कुले न जायामि, बुद्धपूजायिदं फलं॥&lt;br&gt;&#xA;‘‘पच्छिमे च भवे दानि, जातो उज्जेनियं पुरे।&lt;br&gt;&#xA;पज्जोतस्स च चण्डस्स, पुरोहितदिजाधिनो॥&lt;br&gt;&#xA;‘‘पुत्तो तिरिटिवच्छस्स, निपुणो वेदपारगू।&lt;br&gt;&#xA;माता च चन्दिमा नाम, कच्चानोहं वरत्तचो॥&lt;br&gt;&#xA;‘‘वीमंसनत्थं बुद्धस्स, भूमिपालेन पेसितो।&lt;br&gt;&#xA;दिस्वा मोक्खपुरद्वारं, नायकं गुणसञ्चयं॥&lt;br&gt;&#xA;‘‘सुत्वा च विमलं वाक्यं, गतिपङ्कविसोसनम्।&lt;br&gt;&#xA;पापुणिं अमतं सन्तं, सेसेहि सह सत्तहि॥&lt;br&gt;&#xA;‘‘अधिप्पायविदू जातो, सुगतस्स महामते॥&lt;br&gt;&#xA;ठपितो एतदग्गे च, सुसमिद्धमनोरथो॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अथ सत्था ‘‘एथ, भिक्खवो’’ति हत्थं पसारेसि। ते तावदेव द्वङ्गुलमत्तकेसमस्सुका इद्धिमयपत्तचीवरधरा वस्ससट्ठिकत्थेरा विय अहेसुम्। एवं थेरो सदत्थं निप्फादेत्वा, ‘‘भन्ते, राजा पज्जोतो तुम्हाकं पादे वन्दितुं धम्मञ्च सोतुं इच्छती’’ति सत्थु आरोचेसि। सत्था, ‘‘त्वंयेव, भिक्खु, तत्थ गच्छ, तयि गतेपि राजा पसीदिस्सती’’ति आह। थेरो सत्थु आणाय अत्तट्ठमो तत्थ गन्त्वा राजानं पसादेत्वा अवन्तीसु सासनं पतिट्ठापेत्वा पुन सत्थु सन्तिकमेव गतो। सो एकदिवसं सम्बहुले भिक्खू समणधम्मं पहाय कम्मारामे सङ्गणिकारामे रसतण्हानुगते च पमादविहारिनो दिस्वा तेसं ओवादवसेन –&lt;br&gt;&#xA;४९४.&lt;br&gt;&#xA;‘‘कम्मं बहुकं न कारये, परिवज्जेय्य जनं न उय्यमे।&lt;br&gt;&#xA;सो उस्सुक्को रसानुगिद्धो, अत्थं रिञ्चति यो सुखाधिवाहो॥&lt;br&gt;&#xA;४९५.&lt;br&gt;&#xA;‘‘पङ्कोति हि नं अवेदयुं, यायं वन्दनपूजना कुलेसु।&lt;br&gt;&#xA;सुखुमं सल्लं दुरुब्बहं, सक्कारो कापुरिसेन दुज्जहो’’ति॥ –&lt;br&gt;&#xA;द्वे गाथा अभासि।&lt;br&gt;&#xA;तत्थ कम्मं बहुकं न कारयेति नवावासकारापनादिं समणधम्मकरणस्स परिबन्धभूतं महन्तं नवकम्मं न पट्ठपेय्य, खुद्दकं अप्पसमारम्भं खण्डफुल्लपटिसङ्खरणादिं सत्थु वचनपटिपूजनत्थं कातब्बमेव। परिवज्जेय्य जनन्ति गणसङ्गणिकवसेन जनं विवज्जेय्य। जनन्ति वा यादिसं संसेवतो भजतो पयिरुपासतो कुसला धम्मा परिहायन्ति, अकुसला धम्मा अभिवड्ढन्ति, तादिसं अकल्याणमित्तभूतं जनं परिवज्जेय्य। न उय्यमेति, पच्चयुप्पादनत्थं कुलसङ्गण्हनवसेन न वायमेय्य, यस्मा सो उस्सुक्को रसानुगिद्धो, अत्थं रिञ्चति यो सुखाधिवाहोति यो रसानुगिद्धो रसतण्हावसिको भिक्खु पच्चयुप्पादनपसुतो, सो कुलसङ्गण्हनत्थं उस्सुक्को, तेसु सुखितेसु सुखितो, दुक्खितेसु दुक्खितो, उप्पन्नेसु किच्चकरणीयेसु अत्तना योगं आपज्जति, यो सुखाधिवाहो समथविपस्सनामग्गफलनिब्बानसुखावहो सीलादिअत्थो, तं रिञ्चति पजहति एकंसेन अत्तानं ततो विवेचेतीति अत्थो।&lt;br&gt;&#xA;एवं पठमगाथाय ‘‘कम्मारामतं सङ्गणिकारामतं पच्चयगेधञ्च वज्जेथा’’ति ओवदित्वा इदानि सक्काराभिलासं गरहन्तो दुतियं गाथमाह। तस्सत्थो – या अयं भिक्खाय उपगतानं पब्बजितानं कुलेसु गेहवासीहि गुणसम्भावनाय करीयमाना वन्दना पूजना च, यस्मा तं अभावितत्तानं ओसीदापनट्ठेन मलिनभावकरणट्ठेन च पङ्को कद्दमोति बुद्धादयो अरिया पवेदयुं अब्भञ्ञंसु पवेदेसुं वा, यस्मा च अपरिञ्ञातक्खन्धानं अन्धपुथुज्जनानं सक्काराभिलासं दुविञ्ञेय्यसभावताय पीळाजननतो अन्तो तुदनतो दुरुद्धरणतो च सुखुमं सल्लं दुरुब्बहं पवेदयुं, ततो एव सक्कारो कापुरिसेन दुज्जहो दुप्पजहेय्यो तस्स पहानपटिपत्तिया अप्पटिपज्जनतो। सक्काराभिलासप्पहानेन हि सक्कारो पहीनो होति, तस्मा तस्स पहानाय आयोगो करणीयोति दस्सेति –&lt;br&gt;&#xA;४९६.&lt;br&gt;&#xA;‘‘न परस्सुपनिधाय, कम्मं मच्चस्स पापकम्।&lt;br&gt;&#xA;अत्तना तं न सेवेय्य, कम्मबन्धू हि मातिया॥&lt;br&gt;&#xA;४९७.&lt;br&gt;&#xA;‘‘न परे वचना चोरो, न परे वचना मुनि।&lt;br&gt;&#xA;अत्ता च नं यथा वेदि, देवापि नं तथा विदू॥&lt;br&gt;&#xA;४९८.&lt;br&gt;&#xA;‘‘परे च न विजानन्ति, मयमेत्थ यमामसे।&lt;br&gt;&#xA;ये च तत्थ विजानन्ति, ततो सम्मन्ति मेधगा॥&lt;br&gt;&#xA;४९९.&lt;br&gt;&#xA;‘‘जीवते वापि सप्पञ्ञो, अपि वित्तपरिक्खयो।&lt;br&gt;&#xA;पञ्ञाय च अलाभेन, वित्तवापि न जीवति॥&lt;br&gt;&#xA;५००.&lt;br&gt;&#xA;‘‘सब्बं सुणाति सोतेन, सब्बं पस्सति चक्खुना।&lt;br&gt;&#xA;न च दिट्ठं सुतं धीरो, सब्बं उज्झितुमरहति॥&lt;br&gt;&#xA;५०१.&lt;br&gt;&#xA;‘‘चक्खुमास्स यथा अन्धो, सोतवा बधिरो यथा।&lt;br&gt;&#xA;पञ्ञवास्स यथा मूगो, बलवा दुब्बलोरिव।&lt;br&gt;&#xA;अथ अत्थे समुप्पन्ने, सयेथ मतसायिक’’न्ति॥ –&lt;br&gt;&#xA;इमा छ गाथा रञ्ञो पज्जोतस्स ओवादवसेन अभासि। सो किर ब्राह्मणे सद्दहित्वा पसुघातयञ्ञं कारेति, कम्मं असोधेत्वाव अचोरे चोरसञ्ञाय दण्डेसि, अट्टकरणे च अस्सामिके सामिके करोति, सामिके च अस्सामिके। ततो नं थेरो विवेचेतुं ‘‘न परस्सा’’तिआदिना छ गाथा अभासि।&lt;br&gt;&#xA;तत्थ न परस्सुपनिधाय, कम्मं मच्चस्स पापकन्ति परस्स मच्चस्स सत्तस्स उपनिधाय उद्दिस्स कारणं कत्वा पापकं वधबन्धादिकम्मं न सेवेय्य, परेन न कारापेय्याति अत्थो। अत्तना तं न सेवेय्याति अत्तनापि तं पापकं न करेय्य। कस्मा? कम्मबन्धू हि मातिया इमे मातिया मच्चा कम्मदायादा, तस्मा अत्तना च किञ्चि पापकम्मं न करेय्य, परेनपि न कारापेय्याति अत्थो।&lt;br&gt;&#xA;न परे वचना चोरोति अत्तना चोरियं अकत्वा परवचना परस्स वचनमत्तेन चोरो नाम न होति, तथा न परे वचना मुनि परस्स वचनमत्तेन मुनि सुविसुद्धकायवचीमनोसमाचारो न होति। एत्थ हि परेति विभत्तिअलोपं कत्वा निद्देसो। केचि पन ‘‘परेसन्ति वत्तब्बे परेति सं-कारलोपं कत्वा निद्दिट्ठ’’न्ति वदन्ति। अत्ता च नं यथा वेदीति नं सत्तं तस्स अत्ता चित्तं यथा ‘‘अहं परिसुद्धो, अपरिसुद्धो वा’’ति याथावतो अवेदि जानाति। देवापि नं तथा विदूति विसुद्धिदेवा, उपपत्तिदेवा च तथा विदू विदन्ति जानन्ति, तस्मा सयं तादिसा देवा च पमाणं सुद्धासुद्धानं सुद्धासुद्धभावजानने, न ये केचि इच्छादोसपरेता सत्ताति अधिप्पायो।&lt;br&gt;&#xA;परेति पण्डिते ठपेत्वा ततो अञ्ञे, कुसलाकुसलसावज्जानवज्जं कम्मं कम्मफलं कायस्स असुभतं सङ्खारानं अनिच्चतं अजानन्ता इध परे नाम। ते मयमेत्थ इमस्मिं जीवलोके यमाम उपरमाम, ‘‘सततं समितं मच्चु सन्तिकं गच्छामा’’ति न जानन्ति। ये च तत्थ विजानन्तीति ये च तत्थ पण्डिता ‘‘मयं मच्चु समीपं गच्छामा’’ति विजानन्ति। ततो सम्मन्ति मेधगाति एवञ्हि ते जानन्ता मेधगानं परविहिंसनानं वूपसमाय पटिपज्जन्ति, अत्तना परे च अञ्ञे न मेधन्ति न बाधेन्तीति अत्थो। त्वं पन जीवितनिमित्तं अचोरे चोरे करोन्तोपि दण्डनेन सामिके अस्सामिके करोन्तोपि धनजानिया बाधसि पञ्ञावेकल्लतो। तथा अकरोन्तोपि जीवते वापि सप्पञ्ञो, अपि वित्तपरिक्खयो परिक्खीणधनोपि सप्पञ्ञजातिको इतरीतरसन्तोसेन सन्तुट्ठो अनवज्जाय जीविकाय जीवतियेव। तस्स हि जीवितं नाम। तेनाह भगवा – ‘‘पञ्ञाजीविं जीवितमाहु सेट्ठ’’न्ति (सं॰ नि॰ १.७३, २४६; सु॰ नि॰ १८४)। दुम्मेधपुग्गलो पन पञ्ञाय च अलाभेन दिट्ठधम्मिकं सम्परायिकञ्च अत्थं विराधेन्तो वित्तवापि न जीवति गरहादिपवत्तिया जीवन्तो नाम न होति, अनुपायञ्ञुताय यथाधिगतं धनं नासेन्तो जीवितम्पि सन्धारेतुं न सक्कोतियेव।&lt;br&gt;&#xA;इमा किर चतस्सोपि गाथा थेरो सुपिनन्तेन रञ्ञो कथेसि। राजा सुपिनं दिस्वा थेरं नमस्सन्तोयेव पबुज्झित्वा पभाताय रत्तिया थेरं उपसङ्कमित्वा वन्दित्वा अत्तना दिट्ठनियामेन सुपिनं कथेसि। तं सुत्वा थेरो ता गाथा पच्चुनुभासित्वा ‘‘सब्बं सुणाती’’तिआदिना द्वीहि गाथाहि राजानं ओवदि। तत्थ सब्बं सुणाति सोतेनाति इध सोतब्बं सद्दं आपाथगतं सब्बं सुभासितं दुब्भासितञ्च अबधिरो सोतेन सुणाति। तथा सब्बं रूपं सुन्दरं असुन्दरम्पि चक्खुना अनन्धो पस्सति, अयमिन्द्रियानं सभावो। तत्थ पन न च दिट्ठं सुतं धीरो, सब्बं उज्झितुन्ति च निदस्सनमत्तमेतम्। यञ्हि तं दिट्ठं सुतं वा, न तं सब्बं धीरो सप्पञ्ञो उज्झितुं परिच्चजितुं गहेतुं वा अरहति। गुणागुणं पन तत्थ उपपरिक्खित्वा उज्झितब्बमेव उज्झितुं गहेतब्बञ्च गहेतुं अरहति, तस्मा चक्खुमास्स यथा अन्धो चक्खुमापि समानो उज्झितब्बे दिट्ठे अन्धो यथा अस्स अपस्सन्तो विय भवेय्य, तथा उज्झितब्बे सुते सोतवापि बधिरो यथा अस्स असुणन्तो विय भवेय्य। पञ्ञवास्स यथा मूगोति विचारणपञ्ञाय पञ्ञवा वचनकुसलोपि अवत्तब्बे मूगो विय भवेय्य। बलवा थामसम्पन्नोपि अकत्तब्बे दुब्बलोरिव, रकारो पदसन्धिकरो, असमत्थो विय भवेय्य। अथ अत्थे समुप्पन्ने, सयेथ मतसायिकन्ति अत्तना कातब्बकिच्चे उप्पन्ने उपट्ठिते मतसायिकं सयेथ, मतसायिकं सयित्वापि तं किच्चं तीरेतब्बमेव, न विराधेतब्बम्। अथ वा अथ अत्थे समुप्पन्नेति अत्तना अकरणीये अत्थे किच्चे उप्पन्ने उपट्ठिते मतसायिकं सयेथ, मतसायिकं सयित्वापि तं न कातब्बमेव। न हि पण्डितो अयुत्तं कातुमरहतीति एवं थेरेन ओवदितो राजा अकत्तब्बं पहाय कातब्बेयेव युत्तप्पयुत्तो अहोसीति।&lt;br&gt;&#xA;महाकच्चायनत्थेरगाथावण्णना निट्ठिता।&lt;/p&gt;</description>
    </item>
    <item>
      <title>०९. नवकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/09_navakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/09_navakanipAto/</guid>
      <description>&lt;p&gt;९. नवकनिपातो&lt;/p&gt;&#xA;&lt;h2 id=&#34;१-भततथरगथवणणन&#34;&gt;१. भूतत्थेरगाथावण्णना&lt;/h2&gt;&#xA;&lt;p&gt;नवकनिपाते यदा दुक्खन्तिआदिका आयस्मतो भूतत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं पुञ्ञं उपचिनन्तो सिद्धत्थस्स भगवतो काले ब्राह्मणकुले निब्बत्तित्वा सेनोति लद्धनामो विञ्ञुतं पत्तो एकदिवसं सत्थारं दिस्वा पसन्नमानसो ‘‘उसभं पवर’’न्तिआदिना चतूहि गाथाहि अभित्थवि।&lt;br&gt;&#xA;सो तेन पुञ्ञकम्मेन देवमनुस्सेसु संसरन्तो इमस्मिं बुद्धुप्पादे साकेतनगरस्स द्वारगामे महाविभवस्स सेट्ठिस्स पुत्तो हुत्वा निब्बत्ति। तस्स किर सेट्ठिनो जाता जाता दारका बद्धाघातेन एकेन यक्खेन खादिता, इमस्स पन पच्छिमभविकत्ता भूता आरक्खं गण्हिंसु। यक्खो पन वेस्सवणस्स उपट्ठानं गतो, पुन नागमासि। नामकरणदिवसे चस्स ‘‘एवं कते अमनुस्सा अनुकम्पन्ता परिहरेय्यु’’न्ति भूतोति नामं अकंसु। सो पन अत्तनो पुञ्ञबलेन अनन्तरायो वड्ढि, तस्स ‘‘तयो पासादा अहेसु’’न्तिआदि सब्बं यसस्स कुलपुत्तस्स विभवकित्तने विय वेदितब्बम्। सो विञ्ञुतं पत्तो सत्थरि साकेते वसन्ते उपासकेहि सद्धिं विहारं गतो। सत्थु सन्तिके धम्मं सुत्वा पटिलद्धसद्धो पब्बजित्वा अजकरणिया नाम नदिया तीरे लेणे वसन्तो विपस्सनं पट्ठपेत्वा नचिरस्सेव अरहत्तं पापुणि। तेन वुत्तं अपदाने (अप॰ थेर १.७.२०-२८) –&lt;br&gt;&#xA;‘‘उसभं पवरं वीरं, महेसिं विजिताविनम्।&lt;br&gt;&#xA;सुवण्णवण्णं सम्बुद्धं, को दिस्वा नप्पसीदति॥&lt;br&gt;&#xA;‘‘हिमवा वापरिमेय्यो, सागरोव दुरुत्तरो।&lt;br&gt;&#xA;तथेव झानं बुद्धस्स, को दिस्वा नप्पसीदति॥&lt;br&gt;&#xA;‘‘वसुधा यथाप्पमेय्या, चित्ता वनवटंसका।&lt;br&gt;&#xA;तथेव सीलं बुद्धस्स, को दिस्वा नप्पसीदति॥&lt;br&gt;&#xA;‘‘अनिलञ्जसासङ्खुब्भो , यथाकासो असङ्खियो।&lt;br&gt;&#xA;तथेव ञाणं बुद्धस्स, को दिस्वा नप्पसीदति॥&lt;br&gt;&#xA;‘‘इमाहि चतुगाथाहि, ब्राह्मणो सेनसव्हयो।&lt;br&gt;&#xA;बुद्धसेट्ठं थवित्वान, सिद्धत्थं अपराजितं॥&lt;br&gt;&#xA;‘‘चतुन्नवुतिकप्पानि, दुग्गतिं नुपपज्जथ।&lt;br&gt;&#xA;सुगतिं सुखसम्पत्तिं, अनुभोसिमनप्पकं॥&lt;br&gt;&#xA;‘‘चतुन्नवुतितो कप्पे, थवित्वा लोकनायकम्।&lt;br&gt;&#xA;दुग्गतिं नाभिजानामि, थोमनाय इदं फलं॥&lt;br&gt;&#xA;‘‘चातुद्दसम्हि कप्पम्हि, चतुरो आसुमुग्गता।&lt;br&gt;&#xA;सत्तरतनसम्पन्ना, चक्कवत्ती महब्बला॥&lt;br&gt;&#xA;‘‘किलेसा झापिता मय्हं…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अपरेन समयेन ञातीनं अनुकम्पाय साकेतं गन्त्वा कतिपाहं तेहि उपट्ठियमानो अञ्जनवने वसित्वा पुन अत्तना वसितट्ठानमेव गन्तुकामो गमनाकारं दस्सेसि। ञातका ‘‘इधेव, भन्ते, वसथ, तुम्हेपि न किलमिस्सथ, मयम्पि पुञ्ञेन वड्ढिस्सामा’’ति थेरं याचिंसु। थेरो अत्तनो विवेकाभिरतिं तत्थ च फासुविहारं पकासेन्तो –&lt;br&gt;&#xA;५१८.&lt;br&gt;&#xA;‘‘यदा दुक्खं जरामरणन्ति पण्डितो, अविद्दसू यत्थ सिता पुथुज्जना।&lt;br&gt;&#xA;दुक्खं परिञ्ञाय सतोव झायति, ततो रतिं परमतरं न विन्दति॥&lt;br&gt;&#xA;५१९.&lt;br&gt;&#xA;‘‘यदा दुक्खस्सावहनिं विसत्तिकं, पपञ्चसङ्घातदुखाधिवाहिनिम्।&lt;br&gt;&#xA;तण्हं पहन्त्वान सतोव झायति, ततो रतिं परमतरं न विन्दति॥&lt;br&gt;&#xA;५२०.&lt;br&gt;&#xA;‘‘यदा सिवं द्वेचतुरङ्गगामिनं, मग्गुत्तमं सब्बकिलेससोधनम्।&lt;br&gt;&#xA;पञ्ञाय पस्सित्व सतोव झायति, ततो रतिं परमतरं न विन्दति॥&lt;br&gt;&#xA;५२१.&lt;br&gt;&#xA;‘‘यदा असोकं विरजं असङ्खतं, सन्तं पदं सब्बकिलेससोधनम्।&lt;br&gt;&#xA;भावेति सञ्ञोजनबन्धनच्छिदं, ततो रतिं परमतरं न विन्दति॥&lt;br&gt;&#xA;५२२.&lt;br&gt;&#xA;‘‘यदा नभे गज्जति मेघदुन्दुभि, धाराकुला विहगपथे समन्ततो।&lt;br&gt;&#xA;भिक्खू च पब्भारगतोव झायति, ततो रतिं परमतरं न विन्दति॥&lt;br&gt;&#xA;५२३.&lt;br&gt;&#xA;‘‘यदा नदीनं कुसुमाकुलानं, विचित्त-वानेय्य-वटंसकानम्।&lt;br&gt;&#xA;तीरे निसिन्नो सुमनोव झायति, ततो रतिं परमतरं न विन्दति॥&lt;br&gt;&#xA;५२४.&lt;br&gt;&#xA;‘‘यदा निसीथे रहितम्हि कानने, देवे गळन्तम्हि नदन्ति दाठिनो।&lt;br&gt;&#xA;भिक्खू च पब्भारगतोव झायति, ततो रतिं परमतरं न विन्दति॥&lt;br&gt;&#xA;५२५.&lt;br&gt;&#xA;‘‘यदा वितक्के उपरुन्धियत्तनो, नगन्तरे नगविवरं समस्सितो।&lt;br&gt;&#xA;वीतद्दरो वीतखिलोव झायति, ततो रतिं परमतरं न विन्दति॥&lt;br&gt;&#xA;५२६.&lt;br&gt;&#xA;‘‘यदा सुखी मलखिलसोकनासनो,&lt;br&gt;&#xA;निरग्गळो निब्बनथो विसल्लो।&lt;br&gt;&#xA;सब्बासवे ब्यन्तिकतोव झायति,&lt;br&gt;&#xA;ततो रतिं परमतरं न विन्दती’’ति॥ – इमा गाथा अभासि।&lt;br&gt;&#xA;तत्थायं पदयोजनामुखेन पठमगाथाय अत्थवण्णना – खन्धानं परिपाको जरा। भेदो मरणम्। जरामरणसीसेन चेत्थ जरामरणवन्तो धम्मा गहिता। ‘‘तयिदं जरामरणं दुक्ख’’न्ति अविद्दसू यथाभूतं अजानन्ता पुथुज्जना यत्थ यस्मिं उपादानक्खन्धपञ्चके सिता पटिबन्धा अल्लीना, तं ‘‘इदं दुक्खं, एत्तकं दुक्खं, न इतो भिय्यो’’ति विपस्सनापञ्ञासहिताय मग्गपञ्ञाय परिजानित्वा, इध इमस्मिं सासने सतो सम्पजानो, पण्डितो भिक्खु, यदा यस्मिं काले लक्खणूपनिज्झानेन झायति। ततो विपस्सनारतितो मग्गफलरतितो च परमतरं उत्तमतरं रतिं न विन्दति नप्पटिलभति। तेनाह भगवा –&lt;br&gt;&#xA;‘‘यतो यतो सम्मसति, खन्धानं उदयब्बयम्।&lt;br&gt;&#xA;लभती पीतिपामोज्जं, अमतं तं विजानतं॥&lt;br&gt;&#xA;‘‘पठब्या एकरज्जेन, सग्गस्स गमनेन वा।&lt;br&gt;&#xA;सब्बलोकाधिपच्चेन, सोतापत्तिफलं वर’’न्ति॥ (ध॰ प॰ ३७४, १७८)।&lt;br&gt;&#xA;एवं परिञ्ञाभिसमयमुखेन विवेकरतिं दस्सेत्वा इदानि पहानाभिसमयादिमुखेनपि तं दस्सेतुं दुतियादिका तिस्सो गाथा अभासि। तत्थ दुक्खस्सावहनिन्ति दुक्खस्स आयतिं पवत्तिं, दुक्खस्स निप्फत्तिकन्ति अत्थो। विसत्तिकन्ति तण्हम्। सा हि विसताति विसत्तिका, विसालाति विसत्तिका, विसटाति विसत्तिका, विसक्कतीति विसत्तिका, विसं हरतीति विसत्तिका, विसंवादिकाति विसत्तिका, विसमूलाति विसत्तिका, विसफलाति विसत्तिका, विसपरिभोगाति विसत्तिका, विसाला वा पन सा तण्हा रूपे सद्दे गन्धे रसे फोट्ठब्बे धम्मे कुले गणे वित्थटाति विसत्तिकाति वुच्चति। पपञ्चसङ्घातदुखाधिवाहिनिन्ति सत्तसन्तानं संसारे पपञ्चेन्ति वित्थारेन्तीति पपञ्चा, रागादयो मानादयो च। ते एव पवत्तिदुक्खस्स सङ्घातट्ठेन सङ्घाता, सदरथपरिळाहसभावत्ता दुक्खञ्चाति पपञ्चसङ्घातदुखं, तस्स अधिवाहतो निब्बत्तनतो पपञ्चसङ्घातदुखाधिवाहिनी। तं तण्हं पहन्त्वानाति अरियमग्गेन समुच्छिन्दित्वा।&lt;br&gt;&#xA;सिवन्ति खेमं, अखेमकरानं किलेसानं समुच्छिन्दनेन तेहि अनुपद्दुतन्ति अत्थो। सम्मादिट्ठिआदीनं वसेन द्विचतुरङ्गो हुत्वा अरिये निब्बानं गमेतीति द्वेचतुरङ्गगामिनं, गाथासुखत्थञ्चेत्थ विभत्तिअलोपो कतोति दट्ठब्बम्। रूपूपपत्तिमग्गादीसु सब्बेसु मग्गेसु उत्तमत्ता मग्गुत्तमम्। तेनाह भगवा – ‘‘मग्गानट्ठङ्गिको सेट्ठो’’तिआदि (ध॰ प॰ २७३)। सब्बेहि किलेसमलेहि सत्तानं सोधनतो सब्बकिलेससोधनम्। पञ्ञाय पस्सित्वाति पटिवेधपञ्ञाय भावनाभिसमयवसेन अभिसमेच्च।&lt;br&gt;&#xA;सोकहेतूनं अभावतो पुग्गलस्स च सोकाभावहेतुतो नत्थि एत्थ सोकोति असोकम्। तथा विगतरागादिरजत्ता विरजम्। न केनचि पच्चयेन सङ्खतन्ति असङ्खतम्। सब्बेसं किलेसानं सब्बस्स च दुक्खस्स वूपसमभावतो, संसारदुक्खद्दितेहि पज्जितब्बतो अधिगन्तब्बतो च सन्तं पदम्। सब्बेहि किलेसमलेहि सत्तसन्तानस्स सोधननिमित्ततो सब्बकिलेससोधनम्। भावेतीति सच्छिकिरियाभिसमयवसेन अभिसमेति। बहुक्खत्तुञ्हि निब्बानं आरब्भ सच्छिकिरियाभिसमयं पवत्तेन्तस्स आलम्बके लब्भमानविसेसकं आलम्बितब्बे आरोपेत्वा एवं वुत्तम्। संयोजनसङ्खातानं बन्धनानं छेदनतो संयोजनबन्धनच्छिदम्। निमित्तञ्हेत्थ कत्तुभावेन उपचारितं, यथा अरियभावकरानि सच्चानि अरियसच्चानीति। यथा पुरिमगाथासु यदा झायति, तदा ततो रतिं परमतरं न विन्दतीति योजना। एवं इध यदा भावेति, तदा ततो रतिं परमतरं न विन्दतीति योजना।&lt;br&gt;&#xA;एवं थेरो चतूहि गाथाहि अत्तानं अनुपनेत्वाव चतुसच्चपटिवेधकित्तनेन अञ्ञं ब्याकरित्वा इदानि अत्तना वसितट्ठानस्स विवित्तभावेन फासुतं दस्सेन्तो ‘‘यदा नभे’’तिआदिका गाथा अभासि। तत्थ नभेति आकासे। सिनिद्धगम्भीरनिग्घोसताय मेघोयेव दुन्दुभि मेघदुन्दुभि। समन्ततो पग्घरन्तीहि धाराहि आकुलाति धाराकुला। विहगानं पक्खीनं गमनमग्गत्ता विहगपथे नभेति योजना। ततोति झानरतितो।&lt;br&gt;&#xA;कुसुमाकुलानन्ति तरूहि गळितकुसुमेहि समोहितानम्। विचित्तवानेय्यवटंसकानन्ति वने जातत्ता वानेय्यानि वनपुप्फानि, विचित्तानि वानेय्यानि वटंसकानि एतासन्ति विचित्तवानेय्यवटंसका नदियो, तासं नानाविधवनपुप्फवटंसकानन्ति अत्थो। उत्तरिमनुस्सधम्मवसेन सुन्दरो मनो एतस्साति सुमनो झायति।&lt;br&gt;&#xA;निसीथेति रत्तियम्। रहितम्हीति, जनसम्बाधविरहिते विवित्ते। देवेति मेघे। गळन्तम्हीति वुट्ठिधारायो पग्घरन्ते वस्सन्ते। दाठिनोति सीहब्यग्घादयो पटिपक्खसत्ता। ते हि दाठावुधाति ‘‘दाठिनो’’ति वुच्चन्ति, नदन्ति दाठिनोति इदम्पि जनविवेकदस्सनत्थमेव गहितम्।&lt;br&gt;&#xA;वितक्के उपरुन्धियत्तनोति अत्तसन्तानपरियापन्नताय अत्तनो कामवितक्कादिके मिच्छावितक्के पटिपक्खबलेन निसेधेत्वा। अत्तनोति वा इदं विन्दतीति इमिना योजेतब्बं ‘‘ततो रतिं परमतरं अत्तना न विन्दती’’ति। नगन्तरेति पब्बतन्तरे। नगविवरन्ति पब्बतगुहं पब्भारं वा। समस्सितोति निस्सितो उपगतो। वीतद्दरोति विगतकिलेसदरथो। वीतखिलोति पहीनचेतोखिलो।&lt;br&gt;&#xA;सुखीति झानादिसुखेन सुखितो। मलखिलसोकनासनोति रागादीनं मलानं पञ्चन्नञ्च चेतोखिलानं ञातिवियोगादिहेतुकस्स सोकस्स च पहायको। निरग्गळोति, अग्गळं वुच्चति अविज्जा निब्बानपुरपवेसनिवारणतो, तदभावतो निरग्गळो। निब्बनथोति नितण्हो। विसल्लोति, विगतरागादिसल्लो। सब्बासवेति, कामासवादिके सब्बेपि आसवे। ब्यन्तिकतोति ब्यन्तिकतावी अरियमग्गेन विगतन्ते कत्वा ठितो दिट्ठधम्मसुखविहारत्थं यदा झायति, ततो झानरतितो परमतरं रतिं न विन्दतीति योजना। एवं पन वत्वा थेरो अजकरणीतीरमेव गतो।&lt;br&gt;&#xA;भूतत्थेरगाथावण्णना निट्ठिता।&lt;br&gt;&#xA;नवकनिपातवण्णना निट्ठिता।&lt;/p&gt;</description>
    </item>
    <item>
      <title>१०. दसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/10_dasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/10_dasakanipAto/</guid>
      <description>&lt;p&gt;१०. दसकनिपातो&lt;/p&gt;&#xA;&lt;h2 id=&#34;१-कळदयतथरगथवणणन&#34;&gt;१. काळुदायित्थेरगाथावण्णना&lt;/h2&gt;&#xA;&lt;p&gt;दसकनिपाते अङ्गारिनोतिआदिका आयस्मतो काळुदायित्थेरस्स गाथा। का उप्पत्ति? अयम्पि पदुमुत्तरबुद्धस्स काले हंसवतीनगरे कुलगेहे निब्बत्तो सत्थु धम्मदेसनं सुणन्तो सत्थारं एकं भिक्खुं कुलप्पसादकानं अग्गट्ठाने ठपेन्तं दिस्वा तज्जं अभिनीहारकम्मं कत्वा तं ठानन्तरं पत्थेसि।&lt;br&gt;&#xA;सो यावजीवं कुसलं कत्वा देवमनुस्सेसु संसरन्तो अम्हाकं बोधिसत्तस्स मातुकुच्छियं पटिसन्धिग्गहणदिवसे कपिलवत्थुस्मिंयेव अमच्चगेहे पटिसन्धिं गण्हि। बोधिसत्तेन सद्धिं एकदिवसंयेव जातोति तंदिवसंयेव नं दुकूलचुम्बटे निपज्जापेत्वा बोधिसत्तस्स उपट्ठानं नयिंसु। बोधिसत्तेन हि सद्धिं बोधिरुक्खो, राहुलमाता, चत्तारो निधी, आरोहनियहत्थी, अस्सकण्डको, छन्नो काळुदायीति इमे सत्त एकदिवसंयेव जातत्ता सहजाता नाम अहेसुम्। अथस्स नामग्गहणदिवसे सकलनगरस्स उदग्गचित्तदिवसे जातत्ता उदायीत्वेव नामं अकंसु, थोकं काळधातुकत्ता पन काळुदायीति पञ्ञायित्थ। सो बोधिसत्तेन सद्धिं कुमारकीळं कीळन्तो वुद्धिं अगमासि।&lt;br&gt;&#xA;अपरभागे लोकनाथे महाभिनिक्खमनं निक्खमित्वा अनुक्कमेन सब्बञ्ञुतं पत्वा पवत्तितवरधम्मचक्के राजगहं उपनिस्साय वेळुवने विहरन्ते सुद्धोदनमहाराजा तं पवत्तिं सुत्वा पुरिससहस्सपरिवारं एकं अमच्चं ‘‘पुत्तं मे इधानेही’’ति पेसेसि। सो धम्मदेसनावेलाय सत्थु सन्तिकं गन्त्वा परिसपरियन्ते ठितो धम्मं सुत्वा सपरिसो अरहत्तं पापुणि। अथ ने सत्था ‘‘एथ, भिक्खवो’’ति हत्थं पसारेति। सब्बे तङ्खणंयेव इद्धिमयपत्तचीवरधरा वस्ससट्ठिकत्थेरा विय अहेसुम्। अरहत्तं पत्ततो पट्ठाय पन अरिया मज्झत्ताव होन्ति, तस्मा रञ्ञा पहितसासनं दसबलस्स न कथेसि। राजा ‘‘नेव गतबलकोट्ठको आगच्छति, न सासनं सुय्यती’’ति अपरम्पि अमच्चं पुरिससहस्सेन पेसेसि । तस्मिम्पि तथा पटिपन्ने अपरन्ति एवं नवहि अमच्चेहि सद्धिं नव पुरिससहस्सानि पेसेसि सब्बे अरहत्तं पत्वा तुण्ही अहेसुम्।&lt;br&gt;&#xA;अथ राजा चिन्तेसि – ‘‘एत्तका जना मयि सिनेहाभावेन दसबलस्स इधागमनत्थाय न किञ्चि कथयिंसु, अयं खो पन उदायी दसबलेन समवयो सहपंसुकीळिको, मयि च सिनेहवा, इमं पेसेस्सामी’’ति तं पक्कोसापेत्वा, ‘‘तात, त्वं पुरिससहस्सपरिवारो राजगहं गन्त्वा दसबलं आनेही’’ति वत्वा पेसेसि। सो पन गच्छन्तो ‘‘सचाहं, देव, पब्बजितुं लभिस्सामि, एवाहं भगवन्तं इधानेस्सामी’’ति वत्वा ‘‘यं किञ्चि कत्वा मम पुत्तं दस्सेही’’ति वुत्तो राजगहं गन्त्वा सत्थु धम्मदेसनावेलाय परिसपरियन्ते ठितो धम्मं सुत्वा सपरिवारो अरहत्तं पत्वा एहिभिक्खुभावे पतिट्ठासि। तेन वुत्तं अपदाने (अप॰ थेर १.४.४८-६३) –&lt;br&gt;&#xA;‘‘पदुमुत्तरबुद्धस्स, लोकजेट्ठस्स तादिनो।&lt;br&gt;&#xA;अद्धानं पटिपन्नस्स, चरतो चारिकं तदा॥&lt;br&gt;&#xA;‘‘सुफुल्लं पदुमं गय्ह, उप्पलं मल्लिकञ्चहम्।&lt;br&gt;&#xA;परमन्नं गहेत्वान, अदासिं सत्थुनो अहं॥&lt;br&gt;&#xA;‘‘परिभुञ्जि महावीरो, परमन्नं सुभोजनम्।&lt;br&gt;&#xA;तञ्च पुप्फं गहेत्वान, जनस्स सम्पदस्सयि॥&lt;br&gt;&#xA;‘‘इट्ठं कन्तं पियं लोके, जलजं पुप्फमुत्तमम्।&lt;br&gt;&#xA;सुदुक्करं कतं तेन, यो मे पुप्फं अदासिदं॥&lt;br&gt;&#xA;‘‘यो पुप्फमभिरोपेसि, परमन्नञ्चदासि मे।&lt;br&gt;&#xA;तमहं कित्तयिस्सामि, सुणाथ मम भासतो॥&lt;br&gt;&#xA;‘‘दस अट्ठ चक्खत्तुं सो, देवरज्जं करिस्सति।&lt;br&gt;&#xA;उप्पलं पदुमञ्चापि, मल्लिकञ्च तदुत्तरि॥&lt;br&gt;&#xA;‘‘अस्स पुञ्ञविपाकेन, दिब्बगन्धसमायुतम्।&lt;br&gt;&#xA;आकासे छदनं कत्वा, धारयिस्सति तावदे॥&lt;br&gt;&#xA;‘‘पञ्चवीसतिक्खत्तुञ्च , चक्कवत्ती भविस्सति।&lt;br&gt;&#xA;पथब्या रज्जं पञ्चसतं, वसुधं आवसिस्सति॥&lt;br&gt;&#xA;‘‘कप्पसतसहस्सम्हि, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘सककम्माभिरद्धो सो, सुक्कमूलेन चोदितो।&lt;br&gt;&#xA;सक्यानं नन्दिजननो, ञातिबन्धु भविस्सति॥&lt;br&gt;&#xA;‘‘सो पच्छा पब्बजित्वान, सुक्कमूलेन चोदितो।&lt;br&gt;&#xA;सब्बासवे परिञ्ञाय, निब्बायिस्सतिनासवो॥&lt;br&gt;&#xA;‘‘पटिसम्भिदमनुप्पत्तं, कतकिच्चमनासवम्।&lt;br&gt;&#xA;गोतमो लोकबन्धु तं, एतदग्गे ठपेस्सति॥&lt;br&gt;&#xA;‘‘पधानपहितत्तो सो, उपसन्तो निरूपधि।&lt;br&gt;&#xA;उदायी नाम नामेन, हेस्सति सत्थु सावको॥&lt;br&gt;&#xA;‘‘रागो दोसो च मोहो च, मानो मक्खो च धंसितो।&lt;br&gt;&#xA;सब्बासवे परिञ्ञाय, विहरामि अनासवो॥&lt;br&gt;&#xA;‘‘तोसयिञ्चापि सम्बुद्धं, आतापी निपको अहम्।&lt;br&gt;&#xA;पसादितो च सम्बुद्धो, एतदग्गे ठपेसि मं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा ‘‘न तावायं दसबलस्स कुलनगरं गन्तुं कालो, वसन्ते पन उपगते पुप्फितेसु वनसण्डेसु हरिततिणसञ्छन्नाय भूमिया गमनकालो भविस्सती’’ति कालं पटिमानेन्तो वसन्ते सम्पत्ते सत्थु कुलनगरं गन्तुं गमनमग्गवण्णं संवण्णेन्तो –&lt;br&gt;&#xA;५२७.&lt;br&gt;&#xA;‘‘अङ्गारिनो दानि दुमा भदन्ते, फलेसिनो छदनं विप्पहाय।&lt;br&gt;&#xA;ते अच्चिमन्तोव पभासयन्ति, समयो महावीर भागीरसानं॥&lt;br&gt;&#xA;५२८.&lt;br&gt;&#xA;‘‘दुमानि फुल्लानि मनोरमानि, समन्ततो सब्बदिसा पवन्ति।&lt;br&gt;&#xA;पत्तं पहाय फलमाससाना, कालो इतो पक्कमनाय वीर॥&lt;br&gt;&#xA;५२९.&lt;br&gt;&#xA;‘‘नेवातिसीतं न पनातिउण्हं, सुखा उतु अद्धनिया भदन्ते।&lt;br&gt;&#xA;पस्सन्तु तं साकिया कोळिया च, पच्छामुखं रोहिनियं तरन्तं॥&lt;br&gt;&#xA;५३०.&lt;br&gt;&#xA;‘‘आसाय कसते खेत्तं, बीजं आसाय वप्पति।&lt;br&gt;&#xA;आसाय वाणिजा यन्ति, समुद्दं धनहारका।&lt;br&gt;&#xA;याय आसाय तिट्ठामि, सा मे आसा समिज्झतु॥&lt;br&gt;&#xA;५३१.&lt;br&gt;&#xA;‘‘पुनप्पुनञ्चेव वपन्ति बीजं, पुनप्पुनं वस्सति देवराजा।&lt;br&gt;&#xA;पुनप्पुनं खेत्तं कसन्ति कस्सका, पुनप्पुनं धञ्ञमुपेति रट्ठं॥&lt;br&gt;&#xA;५३२.&lt;br&gt;&#xA;‘‘पुनप्पुनं याचनका चरन्ति, पुनप्पुनं दानपती ददन्ति।&lt;br&gt;&#xA;पुनप्पुनं दानपती ददित्वा, पुनप्पुनं सग्गमुपेन्ति ठानं॥&lt;br&gt;&#xA;५३३.&lt;br&gt;&#xA;‘‘वीरो हवे सत्तयुगं पुनेति, यस्मिं कुले जायति भूरिपञ्ञो।&lt;br&gt;&#xA;मञ्ञामहं सक्कति देवदेवो, तया हि जातो मुनि सच्चनामो॥&lt;br&gt;&#xA;५३४.&lt;br&gt;&#xA;‘‘सुद्धोदनो नाम पिता महेसिनो, बुद्धस्स माता पन मायनामा।&lt;br&gt;&#xA;या बोधिसत्तं परिहरिय कुच्छिना, कायस्स भेदा तिदिवम्हि मोदति॥&lt;br&gt;&#xA;५३५.&lt;br&gt;&#xA;‘‘सा गोतमी कालकता इतो चुता, दिब्बेहि कामेहि समङ्गिभूता।&lt;br&gt;&#xA;सा मोदति कामगुणेहि पञ्चहि, परिवारिता देवगणेहि तेहि॥&lt;br&gt;&#xA;५३६.&lt;br&gt;&#xA;‘‘बुद्धस्स पुत्तोम्हि असय्हसाहिनो, अङ्गीरसस्सप्पटिमस्स तादिनो।&lt;br&gt;&#xA;पितुपिता मय्हं तुवंसि सक्क, धम्मेन मे गोतम अय्यकोसी’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ अङ्गारिनोति अङ्गारानि वियाति अङ्गारानि, रत्तपवाळवण्णानि रुक्खानं पुप्फपल्लवानि, तानि एतेसं सन्तीति अङ्गारिनो, अतिलोहितकुसुमकिसलयेहि अङ्गारवुट्ठिसंपरिकिण्णा वियाति अत्थो। इदानीति इमस्मिं काले। दुमाति रुक्खा। भदन्तेति, भद्दं अन्ते एतस्साति भदन्तेति एकस्स दकारस्स लोपं कत्वा वुच्चति, गुणविसेसयुत्तो, गुणविसेसयुत्तानञ्च अग्गभूतो सत्था। तस्मा भदन्तेति सत्थु आलपनम्। पच्चत्तवचनञ्चेतं एकारन्तं ‘‘सुकटे पटिकम्मे सुखे दुक्खेपि चे’’तिआदीसु विय। इध पन सम्बोधनत्थे दट्ठब्बम्। तेन वुत्तं ‘‘भदन्तेति आलपन’’न्ति। ‘‘भद्दसद्दसमानत्थं पदन्तरमेक’’न्ति केचि। फलानि एसन्तीति फलेसिनो। अचेतनेपि हि सचेतनकिरियमारोपेत्वा वोहरन्ति, यथा कुलं पतितुकामन्ति, फलानि गहेतुमारद्धा सम्पत्तिफलगहणकालाति अत्थो। छदनं विप्पहायाति पुराणपण्णानि पजहित्वा सम्पन्नपण्डुपलासाति अत्थो। तेति दुमा। अच्चिमन्तोव पभासयन्तीति दीपसिखावन्तो विय जलितअग्गी विय वा ओभासयन्ति सब्बा दिसाति अधिप्पायो। समयोति कालो, ‘‘अनुग्गहाया’’ति वचनसेसो। महावीराति महाविक्कन्त। भागी रसानन्ति अत्थरसादीनं भागी। वुत्तञ्हेतं धम्मसेनापतिना – ‘‘भागी वा भगवा अत्थरसस्स धम्मरसस्सा’’तिआदि (चूळनि॰ अजितमाणवपुच्छानिद्देस २)। महावीर, भागीति च इदम्पि द्वयं सम्बोधनवचनं दट्ठब्बम्। भागीरथानन्ति पन पाठे भगीरथो नाम आदिराजा। तब्बंसजातताय साकिया भागीरथा, तेसं भागीरथानं उपकारत्थन्ति अधिप्पायो।&lt;br&gt;&#xA;दुमानीति लिङ्गविपल्लासेन वुत्तं, दुमा रुक्खाति अत्थो। समन्ततो सब्बदिसा पवन्तीति, समन्ततो सब्बभागतो सब्बदिसासु च फुल्लानि, तथा फुल्लत्ता एव सब्बदिसा पवन्ति गन्धं विस्सज्जेन्ति। आसमानाति आसीसन्ता गहितुकामा। एवं रुक्खसोभाय गमनमग्गस्स रामणेय्यतं दस्सेत्वा इदानि ‘‘नेवातिसीत’’न्तिआदिना उतुसम्पत्तिं दस्सेति। सुखाति नातिसीतनातिउण्हभावेनेव सुखा इट्ठा। उतु अद्धनियाति अद्धानगमनयोग्गा उतु। पस्सन्तु तं साकिया कोळिया च, पच्छामुखं रोहिनियं तरन्तन्ति रोहिनी नाम नदी साकियकोळियजनपदानं अन्तरे उत्तरदिसतो दक्खिणमुखा सन्दति, राजगहं चस्सा पुरत्थिमदक्खिणाय दिसाय, तस्मा राजगहतो कपिलवत्थुं गन्तुं तं नदिं तरन्ता पच्छामुखा हुत्वा तरन्ति। तेनाह ‘‘पस्सन्तु तं…पे॰… तरन्त’’न्ति। ‘‘भगवन्तं पच्छामुखं रोहिनिं नाम नदिं अतिक्कमन्तं साकियकोळियजनपदवासिनो पस्सन्तू’’ति कपिलवत्थुगमनाय भगवन्तं आयाचन्तो उस्साहेति।&lt;br&gt;&#xA;इदानि अत्तनो पत्थनं उपमाहि पकासेन्तो ‘‘आसाय कसते’’ति गाथमाह। आसाय कसते खेत्तन्ति कस्सको कसन्तो खेत्तं फलासाय कसति। बीजं आसाय वप्पतीति कसित्वा च वपन्तेन फलासाय एव बीजं वप्पति निक्खिपीयति। आसाय वाणिजा यन्तीति धनहारका वाणिजा धनासाय समुद्दं तरितुं देसं उपगन्तुं समुद्दं नावाय यन्ति गच्छन्ति। याय आसाय तिट्ठामीति एवं अहम्पि याय आसाय पत्थनाय भगवा तुम्हाकं कपिलपुरगमनपत्थनाय इध तिट्ठामि। सा मे आसा समिज्झतु, तुम्हेहि ‘‘कपिलवत्थु गन्तब्ब’’न्ति वदति, आसाय सदिसताय चेत्थ कत्तुकम्यताछन्दं आसाति आह।&lt;br&gt;&#xA;गमनमग्गसंवण्णनादिना अनेकवारं याचनाय कारणं दस्सेतुं ‘‘पुनप्पुन’’न्तिआदि वुत्तम्। तस्सत्थो – सकिं वुत्तमत्तेन वप्पे असम्पज्जमाने कस्सका पुनप्पुनं दुतियम्पि ततियम्पि बीजं वपन्ति। पज्जुन्नो देवराजापि एकवारमेव अवस्सित्वा पुनप्पुनं कालेन कालं वस्सति। कस्सकापि एकवारमेव अकसित्वा सस्ससम्पत्तिअत्थं पंसुं कद्दमं वा मुदुं कातुं खेत्तं पुनप्पुनं कसन्ति। एकवारमेव धञ्ञं सङ्गहं कत्वा ‘‘अलमेत्तावता’’ति अपरितुस्सनतो कोट्ठागारादीसु पटिसामनवसेन मनुस्सेहि उपनीयमानं पुनप्पुनं सालिआदिधञ्ञं रट्ठं उपेति उपगच्छति।&lt;br&gt;&#xA;याचनकापि याचन्ता पुनप्पुनं कुलानि चरन्ति उपगच्छन्ति, न एकवारमेव, याचिता पन तेसं पुनप्पुनं दानपती ददन्ति, न सकिंयेव। तथा पन देय्यधम्मं पुनप्पुनं दानपती ददित्वा दानमयं पुञ्ञं उपचिनित्वा पुनप्पुनं अपरापरं सग्गमुपेन्ति ठानं पटिसन्धिवसेन देवलोकं उपगच्छन्ति। तस्मा अहम्पि पुनप्पुनं याचामि भगवा मय्हं मनोरथं मत्थकं पापेहीति अधिप्पायो।&lt;br&gt;&#xA;इदानि यदत्थं सत्थारं कपिलवत्थुगमनं याचति, तं दस्सेतुं ‘‘वीरो हवे’’तिगाथमाह। तस्सत्थो – वीरो वीरियवा महाविक्कन्तो भूरिपञ्ञो महापञ्ञो पुरिसो यस्मिं कुले जायति निब्बत्तति, तत्थ हवे एकंसेन सत्तयुगं सत्तपुरिसयुगं यावसत्तमं पितामहयुगं सम्मापटिपत्तिया पुनेति सोधेतीति लोकवादो अतिवादो अञ्ञेसु। भगवा पन सब्बेसं देवानं उत्तमदेवताय देवदेवो पापनिवारणेन कल्याणपतिट्ठापनेन ततो परम्पि सोधेतुं सक्कति सक्कोतीति मञ्ञामि अहम्। कस्मा? तया हि जातो मुनि सच्चनामो यस्मा तया सत्थारा अरियाय जातिया जातो मुनिभावो, मुनि वा समानो अत्तहितपरहितानं इधलोकपरलोकानञ्च मुननट्ठेन ‘‘मुनी’’ति अवितथनामो, मोनवा वा मुनि, ‘‘समणो पब्बजितो इसी’’ति अवितथनामो तया जातो। तस्मा सत्तानं एकन्तहितपटिलाभहेतुभावतो भगवा तव तत्थ गमनं याचामाति अत्थो।&lt;br&gt;&#xA;इदानि ‘‘सत्तयुग’’न्ति वुत्ते पितुयुगं दस्सेतुं ‘‘सुद्धोदनो नामा’’तिआदि वुत्तम्। सुद्धं ओदनं जीवनं एतस्साति सुद्धोदनो। बुद्धपिता हि एकंसतो सुविसुद्धकायवचीमनोसमाचारो सुविसुद्धाजीवो होति तथा अभिनीहारसम्पन्नत्ता। मायनामाति कुलरूपसीलाचारादिसम्पत्तिया ञातिमित्तादीहि ‘‘मा याही’’ति वत्तब्बगुणताय ‘‘माया’’ति लद्धनामा। परिहरियाति धारेत्वा। कायस्स भेदाति सदेवकस्स लोकस्स चेतियसदिसस्स अत्तनो कायस्स विनासतो उद्धम्। तिदिवम्हीति तुसितदेवलोके।&lt;br&gt;&#xA;साति मायादेवी। गोतमीति गोत्तेन तं कित्तेति। दिब्बेहि कामेहीति, तुसितभवनपरियापन्नेहि दिब्बेहि वत्थुकामेहि। समङ्गिभूताति समन्नागता। कामगुणेहीति कामकोट्ठासेहि, ‘‘कामेही’’ति वत्वा पुन ‘‘कामगुणेही’’ति वचनेन अनेकभागेहि वत्थुकामेहि परिचारियतीति दीपेति। तेहीति यस्मिं देवनिकाये निब्बत्ति, तेहि तुसितदेवगणेहि, तेहि वा कामगुणेहि। ‘‘समङ्गिभूता परिवारिता’’ति च इत्थिलिङ्गनिद्देसो पुरिमत्तभावसिद्धं इत्थिभावं, देवताभावं वा सन्धाय कतो, देवूपपत्ति पन पुरिसभावेनेव जाता।&lt;br&gt;&#xA;एवं थेरेन याचितो भगवा तत्थ गमने बहूनं विसेसाधिगमं दिस्वा वीसतिसहस्स खीणासवपरिवुतो राजगहतो अतुरितचारिकावसेन कपिलवत्थुगामिमग्गं पटिपज्जि। थेरो इद्धिया कपिलवत्थुं गन्त्वा रञ्ञो पुरतो आकासे ठितो अदिट्ठपुब्बं वेसं दिस्वा रञ्ञा ‘‘कोसि त्व’’न्ति पुच्छितो, ‘‘सचे अमच्चपुत्तं तया भगवतो सन्तिकं पेसितं मं न जानासि, एवं पन जानाही’’ति दस्सेन्तो –&lt;br&gt;&#xA;‘‘बुद्धस्स पुत्तोम्हि असय्हसाहिनो, अङ्गीरसस्सप्पटिमस्स तादिनो।&lt;br&gt;&#xA;पितुपिता मय्हं तुवंसि सक्क, धम्मेन मे गोतम अय्यकोसी’’ति॥ –&lt;br&gt;&#xA;ओसानगाथमाह।&lt;br&gt;&#xA;तत्थ बुद्धस्स पुत्तोम्हीति, सब्बञ्ञुबुद्धस्स उरे जातताय ओरसपुत्तो अम्हि। असय्हसाहिनोति, अभिसम्बोधितो पुब्बे ठपेत्वा महाबोधिसत्तं अञ्ञेहि सहितुं वहितुं असक्कुणेय्यत्ता असय्हस्स सकलस्स बोधिसम्भारस्स महाकारुणिकाधिकारस्स च सहनतो वहनतो, ततो परम्पि अञ्ञेहि सहितुं अभिभवितुं असक्कुणेय्यत्ता असय्हानं पञ्चन्नं मारानं सहनतो अभिभवनतो, आसयानुसयचरिताधिमुत्तिआदिविभागावबोधनेन यथारहं वेनेय्यानं दिट्ठधम्मिकसम्परायिकपरमत्थेहि अनुसासनीसङ्खातस्स अञ्ञेहि असय्हस्स बुद्धकिच्चस्स च सहनतो, तत्थ वा साधुकारीभावतो असय्हसाहिनो। अङ्गीरसस्साति अङ्गीकतसीलादिसम्पत्तिकस्स। ‘‘अङ्गमङ्गेहि निच्छरणकओभासस्सा’’ति अपरे। केचि पन ‘‘अङ्गीरसो, सिद्धत्थोति द्वे नामानि पितरायेव गहितानी’’ति वदन्ति। अप्पटिमस्साति अनूपमस्स। इट्ठानिट्ठेसु तादिलक्खणप्पत्तिया तादिनो। पितुपिता मय्हं तुवंसीति अरियजातिवसेन मय्हं पितु सम्मासम्बुद्धस्स लोकवोहारेन त्वं पिता असि। सक्काति जातिवसेन राजानं आलपति। धम्मेनाति सभावेन अरियजाति लोकियजातीति द्विन्नं जातीनं सभावसमोधानेन गोतमाति राजानं गोत्तेन आलपति। अय्यकोसीति पितामहो असि। एत्थ च ‘‘बुद्धस्स पुत्तोम्ही’’तिआदिं वदन्तो थेरो अञ्ञं ब्याकासि।&lt;br&gt;&#xA;एवं पन अत्तानं जानापेत्वा हट्ठतुट्ठेन रञ्ञा महारहे पल्लङ्के निसीदापेत्वा अत्तनो पटियादितस्स नानग्गरसस्स भोजनस्स पत्तं पूरेत्वा दिन्ने गमनाकारं दस्सेति। ‘‘कस्मा गन्तुकामत्थ, भुञ्जथा’’ति च वुत्ते, ‘‘सत्थु सन्तिकं गन्त्वा भुञ्जिस्सामी’’ति। ‘‘कहं पन सत्था’’ति? ‘‘वीसतिसहस्सभिक्खुपरिवारो तुम्हाकं दस्सनत्थाय मग्गं पटिपन्नो’’ति। ‘‘तुम्हे इमं पिण्डपातं परिभुञ्जित्वा याव मम पुत्तो इमं नगरं सम्पापुणाति, तावस्स इतोव पिण्डपातं हरथा’’ति। थेरो भत्तकिच्चं कत्वा रञ्ञो परिसाय च धम्मं कथेत्वा सत्थु आगमनतो पुरेतरमेव सकलं राजनिवेसनं रतनत्तये अभिप्पसन्नं करोन्तो सब्बेसं पस्सन्तानंयेव सत्थु आहरितब्बभत्तपुण्णं पत्तं आकासे विस्सज्जेत्वा सयम्पि वेहासं अब्भुग्गन्त्वा पिण्डपातं उपनेत्वा सत्थु हत्थे ठपेसि। सत्था तं पिण्डपातं परिभुञ्जि। एवं सट्ठियोजनं मग्गं दिवसे दिवसे योजनं गच्छन्तस्स सत्थु राजगेहतोव भत्तं आहरित्वा अदासि। अथ नं भगवा ‘‘मय्हं पितु महाराजस्स सकलनिवेसनं पसादेसी’’ति कुलप्पसादकानं अग्गट्ठाने ठपेसीति।&lt;br&gt;&#xA;काळुदायित्थेरगाथावण्णना निट्ठिता।&lt;/p&gt;</description>
    </item>
    <item>
      <title>११. एकादसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/11_ekAdasanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/11_ekAdasanipAto/</guid>
      <description>&lt;p&gt;११. एकादसनिपातो&lt;/p&gt;&#xA;&lt;h2 id=&#34;१-सकचचतथरगथवणणन&#34;&gt;१. संकिच्चत्थेरगाथावण्णना&lt;/h2&gt;&#xA;&lt;p&gt;एकादसनिपाते किं तवत्थो वने तातातिआदिका आयस्मतो संकिच्चत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं कुसलं उपचिनित्वा इमस्मिं बुद्धुप्पादे सावत्थियं ब्राह्मणमहासालकुले पटिसन्धिं गण्हि। तस्मिं कुच्छिगतेयेव माता ब्याधिता हुत्वा कालमकासि। तस्सा सुसानं नेत्वा झापियमानाय गब्भासयो न झायि। मनुस्सा सूलेहि कुच्छिं विज्झन्ता दारकस्स अक्खिकोटिं पहरिंसु। ते तं विज्झित्वा अङ्गारेहि पटिच्छादेत्वा पक्कमिंसु। कुच्छिपदेसोपि झायि, अङ्गारमत्थके पन सुवण्णबिम्बसदिसो दारको पदुमगब्भे निपन्नो विय अहोसि। पच्छिमभविकसत्तस्स हि सिनेरुना ओत्थरियमानस्सपि अरहत्तं अप्पत्वा जीवितक्खयो नाम नत्थि।&lt;br&gt;&#xA;पुनदिवसे आळाहनट्ठानं गता मनुस्सा तथानिपन्नं दारकं दिस्वा अच्छरियब्भुतचित्तजाता दारकं आदाय गामं पविसित्वा नेमित्तके पुच्छिंसु। नेमित्तका ‘‘सचे अयं दारको अगारं अज्झावसिस्सति, याव सत्तमा कुलपरिवट्टा दुग्गता भविस्सन्ति। सचे पब्बजिस्सति, पञ्चहि समणसतेहि परिवुतो विचरिस्सती’’ति आहंसु। ञातका ‘‘होतु, वड्ढितकाले अम्हाकं अय्यस्स सारिपुत्तत्थेरस्स सन्तिके तं पब्बाजेस्सामा’’ति वत्वा सङ्कुना छिन्नक्खिकोटिताय संकिच्चोति वदन्ता अपरभागे संकिच्चोति वोहरिंसु। सो सत्तवस्सिककाले अत्तनो गब्भगतस्सेव मातु मरणं, गब्भे च अत्तनो पवत्तिं सुत्वा संवेगजातो ‘‘पब्बजिस्सामी’’ति आह। ञातका ‘‘साधु, ताता’’ति धम्मसेनापतिस्स सन्तिकं नेत्वा, ‘‘भन्ते, इमं पब्बाजेथा’’ति अदंसु। थेरो तं तचपञ्चककम्मट्ठानं दत्वा पब्बाजेसि। सो खुरग्गेयेव सह पटिसम्भिदाहि अरहत्तं पत्वा तिंसमत्तेहि भिक्खूहि सद्धिं अरञ्ञे विहरन्तो चे चोरहत्थतो मोचेत्वा सयम्पि ते चोरे दमेत्वा पब्बाजेत्वा अञ्ञतरस्मिं विहारे बहूहि भिक्खूहि सद्धिं विहरन्तो ते विवादपसुते दिस्वा ‘‘अञ्ञत्थ गच्छामी’’ति भिक्खू आपुच्छि। अयमेत्थ सङ्खेपो, वित्थारो पन धम्मपदवत्थुम्हि (ध॰ प॰ अट्ठ॰ १.सङ्किच्चसामणेरवत्थु) आगतनयेनेव वेदितब्बो। अथ नं अञ्ञतरो उपासको उपट्ठातुकामो आसन्नट्ठाने वासं याचन्तो –&lt;br&gt;&#xA;५९७.&lt;br&gt;&#xA;‘‘किं तवत्थो वने तात, उज्जुहानोव पावुसे।&lt;br&gt;&#xA;वेरम्भा रमणीया ते, पविवेको हि झायिन’’न्ति॥ –&lt;br&gt;&#xA;पठमं गाथमाह। तं सुत्वा थेरो –&lt;br&gt;&#xA;५९८.&lt;br&gt;&#xA;‘‘यथा अब्भानि वेरम्भो, वातो नुदति पावुसे।&lt;br&gt;&#xA;सञ्ञा मे अभिकिरन्ति, विवेकपटिसञ्ञुता॥&lt;br&gt;&#xA;५९९.&lt;br&gt;&#xA;‘‘अपण्डरो अण्डसम्भवो, सीवथिकाय निकेतचारिको।&lt;br&gt;&#xA;उप्पादयतेव मे सतिं, सन्देहस्मिं विरागनिस्सितं॥&lt;br&gt;&#xA;६००.&lt;br&gt;&#xA;‘‘यञ्च अञ्ञे न रक्खन्ति, यो च अञ्ञे न रक्खति।&lt;br&gt;&#xA;स वे भिक्खु सुखं सेति, कामेसु अनपेक्खवा॥&lt;br&gt;&#xA;६०१.&lt;br&gt;&#xA;‘‘अच्छोदिका पुथुसिला, गोनङ्गलमिगायुता।&lt;br&gt;&#xA;अम्बुसेवालसञ्छन्ना, ते सेला रमयन्ति मं॥&lt;br&gt;&#xA;६०२.&lt;br&gt;&#xA;‘‘वसितं मे अरञ्ञेसु, कन्दरासु गुहासु च।&lt;br&gt;&#xA;सेनासनेसु पन्तेसु, वाळमिगनिसेविते॥&lt;br&gt;&#xA;६०३.&lt;br&gt;&#xA;‘‘‘इमे हञ्ञन्तु वज्झन्तु, दुक्खं पप्पोन्तु पाणिनो’।&lt;br&gt;&#xA;सङ्कप्पं नाभिजानामि, अनरियं दोससंहितं॥&lt;br&gt;&#xA;६०४.&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, भवनेत्ति समूहता॥&lt;br&gt;&#xA;६०५.&lt;br&gt;&#xA;‘‘यस्स चत्थाय पब्बजितो, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो॥&lt;br&gt;&#xA;६०६.&lt;br&gt;&#xA;‘‘नाभिनन्दामि मरणं, नाभिनन्दामि जीवितम्।&lt;br&gt;&#xA;कालञ्च पटिकङ्खामि, निब्बिसं भतको यथा॥&lt;br&gt;&#xA;६०७.&lt;br&gt;&#xA;‘‘नाभिनन्दामि मरणं, नाभिनन्दामि जीवितं॥&lt;br&gt;&#xA;कालञ्च पटिकङ्खामि, सम्पजानो पतिस्सतो’’ति॥ – इमा गाथा अभासि।&lt;br&gt;&#xA;तत्थ किं तवत्थो वनेति किन्ति लिङ्गविपल्लासेन वुत्तम्। वने को तवत्थो, किं पयोजनन्ति अत्थो। ताताति दहरसामणेरताय नं अत्तनो पुत्तट्ठाने ठपेत्वा आलपति। उज्जुहानोव पावुसेति उज्जुहानो किर नाम एको पब्बतो, सो पन गहनसञ्छन्नो बहुसोण्डिकन्दरो, तहं तहं सन्दमानसलिलो , वस्सकाले असप्पायो, तस्मा उज्जुहानो वा पब्बतो एतरहि पावुसकाले तव किमत्थियोति अत्थो। केचि पनेत्थ ‘‘उज्जुहानो नाम एको सकुणो सीतं न सहति, वस्सकाले वनगुम्बे निलीनो अच्छती’’ति वदन्ति। तेसं मतेन उज्जुहानस्स विय सकुणस्स पावुसकाले को तव अत्थो वनेति? वेरम्भा रमणीया तेति वेरम्भवाता वायन्ता किं ते रमणीयाति योजना। केचि ‘‘वेरम्भा नाम एका पब्बतगुहा, पब्भारो’’ति च वदन्ति। तञ्च ठानं गमनागमनयुत्तं जनसम्बाधरहितं छायूदकसम्पन्नञ्च, तस्मा वेरम्भा रमणीया, वने वसितुं युत्तरूपा। कस्मा? पविवेको हि झायिनं यस्मा तादिसानं झायीनं यत्थ कत्थचि पविवेकोयेव इच्छितब्बो, तस्मा ‘‘दूरं अरञ्ञट्ठानं अगन्त्वा वेरम्भायं वस, ताता’’ति वदति। अयञ्हेत्थ अधिप्पायो – यस्मा झायीनं पविवेकक्खमे निवासफासुके सेनासने लद्धेयेव झानादयो सम्पज्जन्ति, न अलद्धे, तस्मा न एवरूपे सीतकाले यत्थ कत्थचि वने वसितुं सक्का, गुहापब्भारादीसु पन सक्काति।&lt;br&gt;&#xA;एवं उपासकेन वुत्ते थेरो वनादयो एव मं रमेन्तीति दस्सेन्तो ‘‘यथा अब्भानी’’तिआदिमाह। तस्सत्थो – यथा पावुसे काले अब्भानि वलाहकानि वेरम्भवातो नुदति खिपति नीहरति, एवमेव मे चित्तं विवेकपटिसञ्ञुता सञ्ञा अभिकिरन्ति विवेकट्ठानंयेव आकड्ढन्ति।&lt;br&gt;&#xA;किञ्च ? अपण्डरो काळवण्णो, अण्डसम्भवो अण्डजो काको, सीवथिकाय सुसानट्ठाने, निकेतचारिको तमेव निवासनट्ठानं कत्वा विचरणको उप्पादयतेव मे सतिं, सन्देहस्मिं विरागनिस्सितन्ति, कायस्मिं विरागूपसंहितं कायगतासतिकम्मट्ठानं मय्हं उप्पादयतियेव। एकदिवसं किर थेरो काकेन खज्जमानं मनुस्सकुणपं पस्सित्वा असुभसञ्ञं पटिलभि, तं सन्धाय एवमाह। तेन काये सब्बसो छन्दरागस्स नत्थिताय वनेयेव वसितुकामोम्हीति दस्सेति। यञ्चाति च-सद्दो समुच्चयत्थो, तेन अञ्ञम्पि मम अरञ्ञवासकारणं सुणाहीति दस्सेति। यं पब्बजितं मेत्ताविहारिताय अलोभनियपरिक्खारताय च रक्खितब्बस्स अभावतो अञ्ञे सेवकादयो न रक्खन्ति। यो च पब्बजितो अञ्ञे केनचि किञ्चनपलिबोधभूते न रक्खति तादिसानंयेव अभावतो। स वे भिक्खु सुखं सेतीति, सो भिक्खु समुच्छिन्नकिलेसकामताय सब्बसो वत्थुकामेसु अनपेक्खवा अपेक्खारहितो यत्थ कत्थचि सुखं सेति। तस्स अनुसङ्कितपरिसङ्किताभावतो अरञ्ञम्हि गामम्हि सदिसमेवाति अत्थो।&lt;br&gt;&#xA;इदानि पब्बतवनादीनं रमणीयतं वसितपुब्बतञ्च दस्सेतुं ‘‘अच्छोदिका’’तिआदि वुत्तम्। तत्थ वसितं मेति, वुट्ठपुब्बं मया। वाळमिगनिसेवितेति, सीहब्यग्घादीहि वाळमिगेहि उपसेविते वने।&lt;br&gt;&#xA;सङ्कप्पं नाभिजानामीति, इमे ये केचि पाणिनो सत्ता उसुसत्तिआदीहि पहरणेहि हञ्ञन्तु मारियन्तु मुट्ठिप्पहारादीहि वज्झन्तु बाधीयन्तु, अञ्ञेन वा येन केनचि आकारेन दुक्खं पप्पोन्तु पापुणन्तूति; एवं दोससंहितं पटिघसंयुत्तं ततो एव अनरियं ब्यापादविहिंसादिप्पभेदं पापसङ्कप्पं उप्पादितं नाभिजानामि, मिच्छावितक्को न उप्पन्नपुब्बोति मेत्ताविहारितं दस्सेति।&lt;br&gt;&#xA;इदानि ‘‘परिचिण्णो’’तिआदिना अत्तनो कतकिच्चतं दस्सेति। तत्थ परिचिण्णोति उपासितो ओवादानुसासनीकरणवसेन। ओहितोति ओरोहितो। गरुको भारोति गरुतरो खन्धभारो।&lt;br&gt;&#xA;नाभिनन्दामि मरणन्ति ‘‘कथं नु खो मे मरणं सिया’’ति मरणं न इच्छामि। नाभिनन्दामि जीवितन्ति ‘‘कथं नु खो अहं चिरं जीवेय्य’’न्ति जीवितम्पि न इच्छामि। एतेन मरणे जीविते च समानचित्ततं दस्सेति। कालञ्च पटिकङ्खामीति परिनिब्बानकालंव आगमेमि। निब्बिसन्ति निब्बिसन्तो, भतिया कम्मं करोन्तो। भतको यथाति यथा भतको परस्स कम्मं करोन्तो कम्मसिद्धिं अनभिनन्दन्तोपि कम्मं करोन्तोव दिवसक्खयं उदिक्खति, एवं अहम्पि जीवितं अनभिनन्दन्तोपि अत्तभावस्स यापनेन मरणं अनभिनन्दन्तोपि परियोसानकालं पटिकङ्खामीति। सेसं वुत्तनयमेव।&lt;br&gt;&#xA;संकिच्चत्थेरगाथावण्णना निट्ठिता।&lt;br&gt;&#xA;एकादसनिपातवण्णना निट्ठिता।&lt;/p&gt;</description>
    </item>
    <item>
      <title>१२. द्वादसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/12_dvAdasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/12_dvAdasakanipAto/</guid>
      <description>&lt;p&gt;१२. द्वादसकनिपातो&lt;/p&gt;&#xA;&lt;h2 id=&#34;१-सलवतथरगथवणणन&#34;&gt;१. सीलवत्थेरगाथावण्णना&lt;/h2&gt;&#xA;&lt;p&gt;द्वादसकनिपाते सीलमेवातिआदिका आयस्मतो सीलवत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं कुसलं उपचिनित्वा इमस्मिं बुद्धुप्पादे राजगहे बिम्बिसाररञ्ञो पुत्तो हुत्वा निब्बत्ति, सीलवातिस्स नामं अहोसि। तं वयप्पत्तं राजा अजातसत्तु मारेतुकामो चण्डं मत्तहत्थिं आरोपेत्वा नानाविधेहि उपायेहि उपक्कमन्तोपि मारेतुं नासक्खि पच्छिमभविकस्स अरहत्तं अप्पत्वा अन्तरा जीवितन्तरायाभावतो। तस्स पवत्तिं दिस्वा भगवा महामोग्गल्लानत्थेरं आणापेसि – ‘‘सीलवकुमारं आनेही’’ति। थेरो इद्धिबलेन सद्धिं हत्थिना तं आनेसि। कुमारो हत्थितो ओरुय्ह भगवन्तं अभिवादेत्वा एकमन्तं निसीदि। भगवा तस्स अज्झासयानुरूपं धम्मं देसेसि। सो धम्मं सुत्वा पटिलद्धसद्धो पब्बजित्वा विपस्सनाय कम्मं करोन्तो नचिरस्सेव अरहत्तं पत्वा कोसलरट्ठे वसति। अथ नं अजातसत्तु ‘‘मारेथा’’ति पुरिसे आणापेसि। ते थेरस्स सन्तिकं गन्त्वा ठिता थेरेन कथितं धम्मकथं सुत्वा सञ्जातसंवेगा पसन्नचित्ता हुत्वा पब्बजिंसु। थेरो तेसं –&lt;br&gt;&#xA;६०८.&lt;br&gt;&#xA;‘‘सीलमेविध सिक्खेथ, अस्मिं लोके सुसिक्खितं॥&lt;br&gt;&#xA;सीलञ्हि सब्बसम्पत्तिं, उपनामेति सेवितं॥&lt;br&gt;&#xA;६०९.&lt;br&gt;&#xA;‘‘सीलं रक्खेय्य मेधावी, पत्थयानो तयो सुखे।&lt;br&gt;&#xA;पसंसं वित्तिलाभञ्च, पेच्च सग्गे पमोदनं॥&lt;br&gt;&#xA;६१०.&lt;br&gt;&#xA;‘‘सीलवा हि बहू मित्ते, सञ्ञमेनाधिगच्छति।&lt;br&gt;&#xA;दुस्सीलो पन मित्तेहि, धंसते पापमाचरं॥&lt;br&gt;&#xA;६११.&lt;br&gt;&#xA;‘‘अवण्णञ्च अकित्तिञ्च, दुस्सीलो लभते नरो।&lt;br&gt;&#xA;वण्णं कित्तिं पसंसञ्च, सदा लभति सीलवा॥&lt;br&gt;&#xA;६१२.&lt;br&gt;&#xA;‘‘आदि सीलं पतिट्ठा च, कल्याणानञ्च मातुकम्।&lt;br&gt;&#xA;पमुखं सब्बधम्मानं, तस्मा सीलं विसोधये॥&lt;br&gt;&#xA;६१३.&lt;br&gt;&#xA;‘‘वेला च संवरं सीलं, चित्तस्स अभिहासनम्।&lt;br&gt;&#xA;तित्थञ्च सब्बबुद्धानं, तस्मा सीलं विसोधये॥&lt;br&gt;&#xA;६१४.&lt;br&gt;&#xA;‘‘सीलं बलं अप्पटिमं, सीलं आवुधमुत्तमम्।&lt;br&gt;&#xA;सीलमाभरणं सेट्ठं, सीलं कवचमब्भुतं॥&lt;br&gt;&#xA;६१५.&lt;br&gt;&#xA;‘‘सीलं सेतु महेसक्खो, सीलं गन्धो अनुत्तरो।&lt;br&gt;&#xA;सीलं विलेपनं सेट्ठं, येन वाति दिसोदिसं॥&lt;br&gt;&#xA;६१६.&lt;br&gt;&#xA;‘‘सीलं सम्बलमेवग्गं, सीलं पाथेय्यमुत्तमम्।&lt;br&gt;&#xA;सीलं सेट्ठो अतिवाहो, येन याति दिसोदिसं॥&lt;br&gt;&#xA;६१७.&lt;br&gt;&#xA;‘‘इधेव निन्दं लभति, पेच्चापाये च दुम्मनो।&lt;br&gt;&#xA;सब्बत्थ दुम्मनो बालो, सीलेसु असमाहितो॥&lt;br&gt;&#xA;६१८.&lt;br&gt;&#xA;‘‘इधेव कित्तिं लभति, पेच्च सग्गे च सुम्मनो।&lt;br&gt;&#xA;सब्बत्थ सुमनो धीरो, सीलेसु सुसमाहितो॥&lt;br&gt;&#xA;६१९.&lt;br&gt;&#xA;‘‘सीलमेव इध अग्गं, पञ्ञवा पन उत्तमो।&lt;br&gt;&#xA;मनुस्सेसु च देवेसु, सीलपञ्ञाणतो जय’’न्ति॥ –&lt;br&gt;&#xA;इमाहि गाथाहि धम्मं देसेसि।&lt;br&gt;&#xA;तत्थ सीलमेविध सिक्खेथ, अस्मिं लोकेति इधाति, निपातमत्तं, इमस्मिं सत्तलोके अत्थकामो कुलपुत्तो चारित्तवारित्तादिभेदं आदितो सीलमेव सिक्खेय्य, सिक्खन्तो च नं सुसिक्खितं अखण्डादिभावापादनेन सुट्ठु सिक्खितं सुपरिसुद्धं परिपुण्णञ्च कत्वा सिक्खेय्य। अस्मिं लोकेति वा इमस्मिं सङ्खारलोके सिक्खितब्बधम्मेसु सीलं आदितो सिक्खेय्य। दिट्ठिसम्पत्तियापि सीलस्स पतिट्ठाभावतो आह ‘‘सीलं ही’’तिआदि। तत्थ हीति कारणवचनम्। यस्मा सीलं सेवितं परिचितं रक्खितं मनुस्ससम्पत्ति, दिब्बसम्पत्ति, निब्बानसम्पत्तीति एतं सब्बसम्पत्तिं तंसमङ्गिनो सत्तस्स उपनामेति आवहति।&lt;br&gt;&#xA;सीलं सब्बसम्पत्तिं उपनामेतीति सङ्खेपतो वुत्तमत्थं वित्थारतो दस्सेन्तो ‘‘सीलं रक्खेय्या’’तिआदिमाह। तत्थ रक्खेय्याति गोपेय्य। पाणातिपातादितो हि विरमन्तो वत्तपटिवत्तञ्च पूरेन्तो पटिपक्खाभिभवनतो तं रक्खति नाम। मेधावीति पञ्ञवा, इदं तस्स रक्खनुपायदस्सनं ञाणबलेन हिस्स समादानं अविकोपनञ्च होति। पत्थयानोति इच्छन्तो। तयो सुखेति तीणि सुखानि। सुखनिमित्तं वा ‘‘सुख’’न्ति अधिप्पेतम्। पसंसन्ति कित्तिं, विञ्ञूहि वा पसंसनम्। वित्तिलाभन्ति तुट्ठिलाभम्। ‘‘वित्तलाभ’’न्ति च पठन्ति, धनलाभन्ति अत्थो। सीलवा हि अप्पमत्तताय महन्तं भोगक्खन्धं अधिगच्छति। पेच्चाति कालङ्कत्वा। सग्गे पमोदनन्ति देवलोके इट्ठेहि कामगुणेहि, मोदनञ्च पत्थयमानोति सम्बन्धो। इधलोके पसंसं वित्तिलाभं परलोके दिब्बसम्पत्तिया मोदनञ्च इच्छन्तो सीलं रक्खेय्याति योजना।&lt;br&gt;&#xA;सञ्ञमेनाति कायादीनं संयमेन। संयतो हि कायदुच्चरितादीहि कञ्चि अविहेठेन्तो अभयदानं ददन्तो पियमनापताय मित्तानि गन्थति। धंसतेति अपेति। पापमाचरन्ति पाणातिपातादिपापकम्मं करोन्तो। दुस्सीलञ्हि पुग्गलं अत्थकामा सत्ता न भजन्ति, अञ्ञदत्थु परिवज्जेन्ति।&lt;br&gt;&#xA;अवण्णन्ति अगुणं, सम्मुखा गरहं वा। अकित्तिन्ति, अयसं असिलोकम्। वण्णन्ति गुणम्। कित्तिन्ति सिलोकं पत्थटयसतम्। पसंसन्ति सम्मुखा थोमनम्।&lt;br&gt;&#xA;आदीति मूलम्। सीलञ्हि कुसलानं धम्मानं आदि। यथाह – ‘‘तस्मातिह त्वं, भिक्खु, आदिमेव विसोधेहि कुसलेसु धम्मेसु। को चादि कुसलानं धम्मानं? सीलञ्च सुविसुद्ध’’न्ति (सं॰ नि॰ ५.३६९)। पतिट्ठाति अधिट्ठानम्। सीलञ्हि सब्बेसं उत्तरिमनुस्सधम्मानं पतिट्ठा। तेनाह – ‘‘सीले पतिट्ठाया’’तिआदि (सं॰ नि॰ १.२३; १९२; पेटको॰ २२; मि॰ प॰ २.१.९)। कल्याणानञ्च मातुकन्ति समथविपस्सनादीनं कल्याणधम्मानं मातुभूतं , जनकन्ति, अत्थो। पमुखं सब्बधम्मानन्ति, सब्बेसं पामोज्जादीनं अनवज्जधम्मानं पमुखं मुखभूतं, पवत्तिद्वारन्ति अत्थो। तस्माति आदिभावादितो। विसोधयेति अक्खण्डादिभावेन सम्पादेय्य।&lt;br&gt;&#xA;वेलाति दुच्चरितेहि अनतिक्कमनीयट्ठेन वेला, सीमाति अत्थो । वेलायति वा दुस्सिल्यं चलयति विद्धंसेतीति वेला। संवरं सीलं कायदुच्चरितादीनं उप्पत्तिद्वारस्स पिदहनतो। अभिहासनन्ति तोसनं अविप्पटिसारहेतुताय चित्तस्साभिप्पमोदनतो। तित्थञ्च सब्बबुद्धानन्ति सावकबुद्धा, पच्चेकबुद्धा, सम्मासम्बुद्धाति सब्बेसं बुद्धानं किलेसमलप्पवाहने निब्बानमहासमुद्दावगाहणे च तित्थभूतञ्च।&lt;br&gt;&#xA;सीलं बलं अप्पटिमन्ति मारसेनप्पमद्दने असदिसं बलं सेनाथामो च। आवुधमुत्तमन्ति संकिलेसधम्मानं छेदने उत्तमं पहरणम्। गुणसरीरोपसोभनट्ठेन आभरणम्। सेट्ठन्ति सब्बकालं उत्तमं दब्बञ्च। सपाणपरित्तानतो कवचमब्भुतम्। ‘‘अब्भिद’’न्ति च पठन्ति, अभेज्जन्ति अत्थो।&lt;br&gt;&#xA;अपायमहोघातिक्कमने संसारमहोघातिक्कमने च किलेसेहि असंसीदनट्ठेन सेतु। महेसक्खोति महब्बलो। गन्धो अनुत्तरोति पटिवातं सब्बदिसासु वायनतो अनुत्तरो गन्धो सब्बजनमनोहरत्ता। तेनाह ‘‘येन वाति दिसोदिस’’न्ति येन सीलगन्धेन तंसमङ्गी दिसोदिसं सब्बा दिसा वायति। ‘‘दिसोदिसा’’तिपि पाळि, दस दिसाति अत्थो।&lt;br&gt;&#xA;सम्बलमेवग्गन्ति सम्बलं नाम पुटभत्तम्। यथा पुटभत्तं गहेत्वा मग्गं गच्छन्तो पुरिसो अन्तरामग्गे जिघच्छादुक्खेन न किलमति, एवं सीलसम्पन्नोपि सुद्धं सीलसम्बलं गहेत्वा संसारकन्तारं पटिपन्नो गतगतट्ठाने न किलमतीति सीलं अग्गं सम्बलं नाम। तथा सीलं पाथेय्यमुत्तमं चोरादीहि असाधारणत्ता तत्थ तत्थ इच्छितब्बसम्पत्तिनिप्फादनतो च। अतिक्कामेन्तो तं तं ठानं यथिच्छितट्ठानं वा वाहेति सम्पापेतीति अतिवाहो, यानम्। केनचि अनुपद्दुतं हुत्वा इच्छितट्ठानप्पत्तिहेतुताय सीलं सेट्ठं अतिवाहो। येनाति येन अतिवाहेन याति दिसोदिसन्ति अगतिं गतिञ्चापि तं तं दिसं सुखेनेव गच्छति।&lt;br&gt;&#xA;इधेव निन्दं लभतीति इधलोकेपि दुम्मनो रागादीहि दूसितचित्तो ‘‘दुस्सीलो पापधम्मो’’ति निन्दं गरहं लभति। पेच्च परलोकेपि अपाये ‘‘पुरिसत्तकलि अवजाता’’तिआदिना यमपुरिसादीहि च निन्दं लभति। न केवलं निन्दमेव लभति, अथ खो सब्बत्थ दुम्मनो बालो इधलोके दुच्चरितचरणेन दूसितचित्तो परलोके कम्मकारणादिवसेन दुक्खुप्पत्तियाति सब्बत्थ बालो दुम्मनो होति। कथं? सीलेसु असमाहितो सम्मा सीलेसु न ठपितचित्तो अप्पतिट्ठितचित्तो।&lt;br&gt;&#xA;इधेव कित्तिं लभतीति इधलोकेपि सुमनो ‘‘सप्पुरिसो सीलवा कल्याणधम्मो’’ति कित्तिं लभति। पेच्च परलोकेपि सग्गे ‘‘अयं सप्पुरिसो सीलवा कल्याणधम्मो। तथा हि देवानं सहब्यतं उपपन्नो’’तिआदिना कित्तिं लभति। न केवलं कित्तिमेव लभति, अथ खो धीरो धितिसम्पन्नो सीलेसु सुट्ठु समाहितो अप्पितचित्तो सुपतिट्ठितचित्तो सब्बत्थ इधलोके सुचरितचरणेन, परलोके सम्पत्तिपटिलाभेन सुमनो सोमनस्सप्पत्तो होति। सीलमेव इध अग्गन्ति दुविधं सीलं लोकियं लोकुत्तरन्ति। तत्थ लोकियं ताव कामलोके खत्तियमहासालादीसु, देवलोके ब्रह्मलोके च उपपत्तिविसेसं आवहति, लाभीभावादिकस्स च कारणं होति। लोकुत्तरं पन सकलम्पि वट्टदुक्खं अतिक्कामेतीति सीलं अग्गमेव। तथा हि वुत्तं –&lt;br&gt;&#xA;‘‘हीनेन ब्रह्मचरियेन, खत्तिये उपपज्जति।&lt;br&gt;&#xA;मज्झिमेन च देवत्तं, उत्तमेन विसुज्झती’’ति॥ (जा॰ १.८.७५)।&lt;br&gt;&#xA;आकङ्खेय्य चे, भिक्खवे, भिक्खु – ‘‘लाभी अस्सं चीवरपिण्डपातसेनासनगिलानपच्चयभेसज्जपरिक्खारान’’न्ति (म॰ नि॰ १.६५), ‘‘सीलेस्वेवस्स परिपूरकारी’’ति (म॰ नि॰ १.६५), ‘‘इज्झति, भिक्खवे, सीलवतो चेतोपणिधि विसुद्धत्ता’’ति (अ॰ नि॰ ८.३५; दी॰ नि॰ ३.३३७) च।&lt;br&gt;&#xA;लोकुत्तरसीलस्स पन सब्बसो पहीनपटिपक्खस्स सत्तमभवतो पट्ठाय संसारदुक्खं विनिवत्तेन्तस्स अग्गभावे वत्तब्बमेव नत्थि। पञ्ञवा पन उत्तमोति ‘‘पञ्ञवा पन पुग्गलो उत्तमो परमो सेट्ठोयेवा’’ति पुग्गलाधिट्ठानेन पञ्ञाय एव सेट्ठभावं वदति। इदानि सीलपञ्ञानं सेट्ठभावं किच्चतो दस्सेन्तो ‘‘सीलपञ्ञाणतो जय’’न्ति आह। जयन्ति च लिङ्गविपल्लासो दट्ठब्बो, अहूति वा वचनसेसो। तत्थ पजाननट्ठेन पञ्ञाणं, सीलतो पञ्ञाणतो च पटिपक्खजयो। न हि सीलेन विना पञ्ञा सम्भवति, पञ्ञाय च विना सीलं किच्चकरं, अञ्ञमञ्ञोपकारकञ्चेतम्। वुत्तञ्हि ‘‘सीलपरिधोता पञ्ञा, पञ्ञापरिधोतं सील’’न्ति (दी॰ नि॰ १.३१७) मनुस्सेसु च देवेसूति इदं नेसं ठानविसेसदस्सनम्। तत्थ हि तानि सविसेसानि वत्तन्ति, समाधि पनेत्थ सीलपक्खिको पञ्ञाय अधिट्ठानभावतो, पञ्ञापक्खिको वा भावेतब्बतो सीलाधिट्ठानतो च।&lt;br&gt;&#xA;एवं थेरो तेसं भिक्खूनं सीलमुखेन धम्मं देसेन्तो अत्तनो सुविसुद्धसीलादिगुणतादीपनेन अञ्ञं ब्याकासि।&lt;br&gt;&#xA;सीलवत्थेरगाथावण्णना निट्ठिता।&lt;/p&gt;</description>
    </item>
    <item>
      <title>१३. तेरसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/13_terasanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/13_terasanipAto/</guid>
      <description>&lt;p&gt;१३. तेरसनिपातो&lt;/p&gt;&#xA;&lt;h2 id=&#34;१-सणकळवसतथरगथवणणन&#34;&gt;१. सोणकोळिविसत्थेरगाथावण्णना&lt;/h2&gt;&#xA;&lt;p&gt;तेरसनिपाते याहु रट्ठेतिआदिका आयस्मतो सोणस्स कोळिविसस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे पुञ्ञानि उपचिनि। अयं किर अनोमदस्सिस्स भगवतो काले महाविभवो सेट्ठि हुत्वा उपासकेहि सद्धिं विहारं गन्त्वा सत्थु सन्तिके धम्मं सुत्वा पसन्नमानसो सत्थु चङ्कमनट्ठाने सुधाय परिकम्मं कारेत्वा नानावण्णेहि पुप्फेहि सन्थरित्वा उपरि नानाविरागवत्थेहि वितानं बन्धापेसि, तथा सत्थु भिक्खुसङ्घस्स च दीघसालं कारेत्वा निय्यादेसि। सो तेन पुञ्ञकम्मेन देवमनुस्सेसु संसरन्तो पदुमुत्तरस्स भगवतो काले हंसवतीनगरे सेट्ठिकुले निब्बत्ति, सिरिवड्ढोतिस्स नामं अहोसि। सो वयप्पत्तो विहारं गन्त्वा सत्थु सन्तिके धम्मं सुणन्तो सत्थारं एकं भिक्खुं आरद्धवीरियानं अग्गट्ठाने ठपेन्तं दिस्वा, सयम्पि तं ठानन्तरं पत्थेन्तो सत्ताहं महादानं पवत्तेत्वा पणिधानमकासि। सत्थापि तस्स पत्थनाय समिज्झनभावं दिस्वा ब्याकरित्वा पक्कामि।&lt;br&gt;&#xA;सोपि यावजीवं कुसलं कत्वा देवमनुस्सेसु संसरन्तो परिनिब्बुते कस्सपदसबले अनुप्पन्ने अम्हाकं भगवति बाराणसियं कुलगेहे निब्बत्तित्वा विञ्ञुतं पत्तो गङ्गातीरे पण्णसालं करित्वा एकं पच्चेकबुद्धं तेमासं चतूहि पच्चयेहि सक्कच्चं उपट्ठहि। पच्चेकबुद्धो वुट्ठवस्सो परिपुण्णपरिक्खारो गन्धमादनमेव गतो। सोपि कुलपुत्तो यावजीवं तत्थ पुञ्ञानि कत्वा ततो चवित्वा देवमनुस्सेसु संसरन्तो अम्हाकं भगवतो काले चम्पानगरे उसभसेट्ठिस्स गेहे पटिसन्धिं गण्हि। तस्स पटिसन्धिग्गहणतो पट्ठाय सेट्ठिस्स महाभोगक्खन्धो अभिवड्ढि। तस्स जातदिवसे सकलनगरे महासक्कारसम्पन्नो अहोसि, तस्स पुब्बे पच्चेकबुद्धस्स सतसहस्सग्घनिकरत्तकम्बलपरिच्चागेन सुवण्णवण्णो सुखुमालतरो च अत्तभावो अहोसि, तेनस्स सोणोति नामं अकंसु। महता परिवारेन वड्ढति , तस्स हत्थपादतलानि बन्धुजीवकपुप्फवण्णानि अहेसुं, सतविहतकप्पासस्स विय सम्फस्सो पादतलेसु मणिकुण्डलावट्टवण्णानि लोमानि जायिंसु। वयप्पत्तस्स तस्स तिण्णं उतूनं अनुच्छविके तयो पासादे कारेत्वा नाटकानि उपट्ठापेसुम्। सो तत्थ महतिं सम्पत्तिं अनुभवन्तो देवकुमारो विय पटिवसति।&lt;br&gt;&#xA;अथ अम्हाकं सत्थरि सब्बञ्ञुतं पत्वा पवत्तितवरधम्मचक्के राजगहं उपनिस्साय विहरन्ते बिम्बिसाररञ्ञा पक्कोसापितो असीतिया गामिकसहस्सेहि सद्धिं राजगहं आगतो, सत्थु सन्तिकं गन्त्वा धम्मं सुत्वा पटिलद्धसद्धो मातापितरो अनुजानापेत्वा सासने पब्बजित्वा लद्धूपसम्पदो सत्थु सन्तिके कम्मट्ठानं गहेत्वा, जनसंसग्गपरिहरणत्थं सीतवने वसन्तो ‘‘मम सरीरं सुखुमालं, न च सक्का सुखेनेव सुखं अधिगन्तुं, कायं किलमेत्वा समणधम्मं कातुं वट्टती’’ति ठानचङ्कममेव अधिट्ठाय, पधानमनुयुञ्जन्तो पादतलेसु फोटेसु उट्ठहितेसुपि वेदनं अज्झुपेक्खित्वा दळ्हं वीरियं करोन्तो अच्चारद्धवीरियताय विसेसं निब्बत्तेतुं असक्कोन्तो, ‘‘एवं वायमन्तोपि अहं मग्गं वा फलं वा निब्बत्तेतुं न सक्कोमि, किं मे पब्बज्जाय, हीनायावत्तित्वा भोगे च भुञ्जिस्सामि, पुञ्ञानि च करिस्सामी’’ति चिन्तेसि। सत्था तस्स चित्ताचारं ञत्वा तत्थ गन्त्वा वीणूपमोवादेन ओवदित्वा वीरियसमतायोजनविधिं दस्सेन्तो कम्मट्ठानं सोधेत्वा गिज्झकूटं गतो। सोणत्थेरोपि सत्थु सम्मुखा ओवादं लभित्वा वीरियसमतं योजेत्वा विपस्सनं उस्सुक्कापेत्वा अरहत्ते पतिट्ठासि। तेन वुत्तं अपदाने (अप॰ थेर १.५.२५-५३) –&lt;br&gt;&#xA;‘‘अनोमदस्सिस्स मुनिनो, लोकजेट्ठस्स तादिनो।&lt;br&gt;&#xA;सुधाय लेपनं कत्वा, चङ्कमं कारयिं अहं॥&lt;br&gt;&#xA;‘‘नानावण्णेहि पुप्फेहि, चङ्कमं सन्थरिं अहम्।&lt;br&gt;&#xA;आकासे वितानं कत्वा, भोजयिं बुद्धमुत्तमं॥&lt;br&gt;&#xA;‘‘अञ्जलिं पग्गहेत्वान, अभिवादेत्वान सुब्बतम्।&lt;br&gt;&#xA;दीघसालं भगवतो, निय्यादेसिमहं तदा॥&lt;br&gt;&#xA;‘‘मम सङ्कप्पमञ्ञाय, सत्था लोके अनुत्तरो।&lt;br&gt;&#xA;पटिग्गहेसि भगवा, अनुकम्पाय चक्खुमा॥&lt;br&gt;&#xA;‘‘पटिग्गहेत्वान सम्बुद्धो, दक्खिणेय्यो सदेवके।&lt;br&gt;&#xA;भिक्खुसङ्घे निसीदित्वा, इमा गाथा अभासथ॥&lt;br&gt;&#xA;‘‘यो सो हट्ठेन चित्तेन, दीघसालं अदासि मे।&lt;br&gt;&#xA;तमहं कित्तयिस्सामि, सुणाथ मम भासतो॥&lt;br&gt;&#xA;‘‘इमस्स मच्चुकालम्हि, पुञ्ञकम्मसमङ्गिनो।&lt;br&gt;&#xA;सहस्सयुत्तस्सरथो, उपट्ठिस्सति तावदे॥&lt;br&gt;&#xA;‘‘तेन यानेनयं पोसो, देवलोकं गमिस्सति।&lt;br&gt;&#xA;अनुमोदिस्सरे देवा, सम्पत्ते कुलसम्भवे॥&lt;br&gt;&#xA;‘‘महारहं ब्यम्हं सेट्ठं, रतनमत्तिकलेपनम्।&lt;br&gt;&#xA;कूटागारवरूपेतं, ब्यम्हं अज्झावसिस्सति॥&lt;br&gt;&#xA;‘‘तिंसकप्पसहस्सानि, देवलोके रमिस्सति।&lt;br&gt;&#xA;पञ्चवीसति कप्पानि, देवराजा भविस्सति॥&lt;br&gt;&#xA;‘‘सत्तसत्ततिक्खत्तुञ्च, चक्कवत्ती भविस्सति।&lt;br&gt;&#xA;यसोधरसनामा ते, सब्बेपि एकनामका॥&lt;br&gt;&#xA;‘‘द्वे सम्पत्ती अनुभोत्वा, वड्ढेत्वा पुञ्ञसञ्चयम्।&lt;br&gt;&#xA;अट्ठवीसतिकप्पम्हि, चक्कवत्ती भविस्सति॥&lt;br&gt;&#xA;‘‘तत्रापि ब्यम्हं पवरं, विस्सकम्मेन मापितम्।&lt;br&gt;&#xA;दससद्दाविवित्तं तं, पुरमज्झावसिस्सति॥&lt;br&gt;&#xA;‘‘अपरिमेय्ये इतो कप्पे, भूमिपालो महिद्धिको।&lt;br&gt;&#xA;ओक्काको नाम नामेन, राजा रट्ठे भविस्सति॥&lt;br&gt;&#xA;‘‘सोळसित्थिसहस्सानं, सब्बासं पवरा च सा।&lt;br&gt;&#xA;अभिजाता खत्तियानी, नव पुत्ते जनेस्सति॥&lt;br&gt;&#xA;‘‘नव पुत्ते जनेत्वान, खत्तियानी मरिस्सति।&lt;br&gt;&#xA;तरुणी च पिया कञ्ञा, महेसित्तं करिस्सति॥&lt;br&gt;&#xA;‘‘ओक्काकं तोसयित्वान, वरं कञ्ञा लभिस्सति।&lt;br&gt;&#xA;वरं लद्धान सा कञ्ञा, पुत्ते पब्बाजयिस्सति॥&lt;br&gt;&#xA;‘‘पब्बाजिता च ते सब्बे, गमिस्सन्ति नगुत्तमम्।&lt;br&gt;&#xA;जातिभेदभया सब्बे, भगिनीहि वसिस्सरे॥&lt;br&gt;&#xA;‘‘एका च कञ्ञा ब्याधीहि, भविस्सति परिक्खता।&lt;br&gt;&#xA;मा नो जाति पभिज्जीति, निखणिस्सन्ति खत्तिया॥&lt;br&gt;&#xA;‘‘खत्तियो नीहरित्वान, ताय सद्धिं वसिस्सति।&lt;br&gt;&#xA;भविस्सति तदा भेदो, ओक्काककुलसम्भवो॥&lt;br&gt;&#xA;‘‘तेसं पजा भविस्सन्ति, कोळिया नाम जातिया।&lt;br&gt;&#xA;तत्थ मानुसकं भोगं, अनुभोस्सतिनप्पकं॥&lt;br&gt;&#xA;‘‘तम्हा काया चवित्वान, देवलोकं गमिस्सति।&lt;br&gt;&#xA;तत्रापि पवरं ब्यम्हं, लभिस्सति मनोरमं॥&lt;br&gt;&#xA;‘‘देवलोका चवित्वान, सुक्कमूलेन चोदितो।&lt;br&gt;&#xA;आगन्त्वान मनुस्सत्तं, सोणो नाम भविस्सति॥&lt;br&gt;&#xA;‘‘आरद्धवीरियो पहितत्तो, पदहं सत्थु सासने।&lt;br&gt;&#xA;सब्बासवे परिञ्ञाय, निब्बायिस्सतिनासवो॥&lt;br&gt;&#xA;‘‘अनन्तदस्सी भगवा, गोतमो सक्यपुङ्गवो।&lt;br&gt;&#xA;विसेसञ्ञू महावीरो, अग्गट्ठाने ठपेस्सति॥&lt;br&gt;&#xA;‘‘वुट्ठम्हि देवे चतुरङ्गुलम्हि, तिणे अनिलेरितअङ्गणम्हि।&lt;br&gt;&#xA;ठत्वान योगस्स पयुत्ततादिनो, ततोत्तरिं पारमता न विज्जति॥&lt;br&gt;&#xA;‘‘उत्तमे दमथे दन्तो, चित्तं मे सुपणीहितम्।&lt;br&gt;&#xA;भारो मे ओहितो सब्बो, निब्बुतोम्हि अनासवो॥&lt;br&gt;&#xA;‘‘अङ्गीरसो महानागो, अभिजातोव केसरी।&lt;br&gt;&#xA;भिक्खुसङ्घे निसीदित्वा, एतदग्गे ठपेसि मं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा अत्तनो पटिपत्तिं पच्चवेक्खित्वा उदानवसेन अञ्ञाब्याकरणवसेन च –&lt;br&gt;&#xA;६३२.&lt;br&gt;&#xA;‘‘याहु रट्ठे समुक्कट्ठो, रञ्ञो अङ्गस्स पद्धगू।&lt;br&gt;&#xA;स्वाज्ज धम्मेसु उक्कट्ठो, सोणो दुक्खस्स पारगू॥&lt;br&gt;&#xA;६३३.&lt;br&gt;&#xA;‘‘पञ्च छिन्दे पञ्च जहे, पञ्च चुत्तरि भावये।&lt;br&gt;&#xA;पञ्चसङ्गातिगो भिक्खु, ओघतिण्णोति वुच्चति॥&lt;br&gt;&#xA;६३४.&lt;br&gt;&#xA;‘‘उन्नळस्स पमत्तस्स, बाहिरासस्स भिक्खुनो।&lt;br&gt;&#xA;सीलं समाधि पञ्ञा च, पारिपूरिं न गच्छति॥&lt;br&gt;&#xA;६३५.&lt;br&gt;&#xA;‘‘यञ्हि किच्चं अपविद्धं, अकिच्चं पन करीयति।&lt;br&gt;&#xA;उन्नळानं पमत्तानं, तेसं वड्ढन्ति आसवा॥&lt;br&gt;&#xA;६३६.&lt;br&gt;&#xA;‘‘येसञ्च सुसमारद्धा, निच्चं कायगता सति।&lt;br&gt;&#xA;अकिच्चं ते न सेवन्ति, किच्चे सातच्चकारिनो।&lt;br&gt;&#xA;सतानं सम्पजानानं, अत्थं गच्छन्ति आसवा॥&lt;br&gt;&#xA;६३७.&lt;br&gt;&#xA;‘‘उजुमग्गम्हि अक्खाते, गच्छथ मा निवत्तथ।&lt;br&gt;&#xA;अत्तना चोदयत्तानं, निब्बानमभिहारये॥&lt;br&gt;&#xA;६३८.&lt;br&gt;&#xA;‘‘अच्चारद्धम्हि वीरियम्हि, सत्था लोके अनुत्तरो।&lt;br&gt;&#xA;वीणोपमं करित्वा मे, धम्मं देसेति चक्खुमा।&lt;br&gt;&#xA;तस्साहं वचनं सुत्वा, विहासिं सासने रतो॥&lt;br&gt;&#xA;६३९.&lt;br&gt;&#xA;‘‘समथं पटिपादेसिं, उत्तमत्थस्स पत्तिया।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;६४०.&lt;br&gt;&#xA;‘‘नेक्खम्मे अधिमुत्तस्स, पविवेकञ्च चेतसो।&lt;br&gt;&#xA;अब्याबज्झाधिमुत्तस्स, उपादानक्खयस्स च॥&lt;br&gt;&#xA;६४१.&lt;br&gt;&#xA;‘‘तण्हक्खयाधिमुत्तस्स, असम्मोहञ्च चेतसो।&lt;br&gt;&#xA;दिस्वा आयतनुप्पादं, सम्मा चित्तं विमुच्चति॥&lt;br&gt;&#xA;६४२.&lt;br&gt;&#xA;‘‘तस्स सम्मा विमुत्तस्स, सन्तचित्तस्स भिक्खुनो।&lt;br&gt;&#xA;कतस्स पतिचयो नत्थि, करणीयं न विज्जति॥&lt;br&gt;&#xA;६४३.&lt;br&gt;&#xA;‘‘सेलो यथा एकघनो, वातेन न समीरति।&lt;br&gt;&#xA;एवं रूपा रसा सद्दा, गन्धा फस्सा च केवला॥&lt;br&gt;&#xA;६४४.&lt;br&gt;&#xA;‘‘इट्ठा धम्मा अनिट्ठा च, नप्पवेधेन्ति तादिनो।&lt;br&gt;&#xA;ठितं चित्तं विसञ्ञुत्तं, वयञ्चस्सानुपस्सती’’ति॥ – इमा गाथा अभासि।&lt;br&gt;&#xA;तत्थ याहु रट्ठे समुक्कट्ठोति यो अहु अहोसि अङ्गरट्ठे असीतिया गामिकसहस्सेहि भोगसम्पत्तिया इस्सरियसम्पत्तिया च सम्मा अतिविय उक्कट्ठो सेट्ठो। रञ्ञो अङ्गस्स पद्धगूति चतूहि सङ्गहवत्थूहि परिसाय रञ्जनट्ठेन रञ्ञो अङ्गाधिपतिनो बिम्बिसारस्स परिवारभूतो गहपतिविसेसो तस्स रट्ठे कुटुम्बिको अहूति योजेतब्बम्। स्वाज्ज धम्मेसु उक्कट्ठोति सो सोणो अज्जेतरहि लोकुत्तरधम्मेसु उक्कट्ठो जातो, गिहिकालेपि केहिचि उक्कट्ठोयेव हुत्वा इदानि पब्बजितकालेपि उक्कट्ठोयेव होतीति अत्तानमेव परं विय दस्सेति। दुक्खस्स पारगूति सकलस्स वट्टदुक्खस्स पारं परियन्तं गतो, एतेन धम्मेसु उक्कट्ठोति अविसेसेन वुत्तं उक्कट्ठभावं विसेसेति अरहत्ताधिगमदीपनतो।&lt;br&gt;&#xA;इदानि याय पटिपत्तिया दुक्खपारगू जातो, अञ्ञापदेसेन तं दस्सेन्तो ‘‘पञ्च छिन्दे’’ति गाथमाह। तस्सत्थो – अपायकामसुगतिसम्पापकानि पञ्चोरम्भागियानि संयोजनानि पुरिसो सत्थेन पादे बद्धरज्जुकं विय हेट्ठिमेन मग्गत्तयेन छिन्देय्य, रूपारूपभवसम्पापकानि पञ्च उद्धम्भागियानि संयोजनानि पुरिसो गीवाय बद्धरज्जुकं विय अग्गमग्गेन जहेय्य, छिन्देय्य, तेसं पन उद्धम्भागियसंयोजनानं पहानाय पञ्च सद्धादीनि इन्द्रियानि उत्तरि भावये भावेय्य। एवंभूतो पन भिक्खु रागसङ्गो दोसमोहमानदिट्ठिसङ्गोति पञ्चन्नं सङ्गानं अतिक्कमनेन पञ्चसङ्गातिगो हुत्वा, कामोघो, भवोघो, दिट्ठोघो, अविज्जोघोति चतुन्नं ओघानं तिण्णत्ता ओघतिण्णोति वुच्चति।&lt;br&gt;&#xA;अयञ्च ओघतरणपटिपत्तिसीलादीनं पारिपूरियाव होति, सीलादयो च मानादिप्पहानेन पारिपूरिं गच्छन्ति, न अञ्ञथाति दस्सेन्तो ‘‘उन्नळस्सा’’ति गाथमाह। तत्थ उन्नळस्साति उग्गततुच्छमानस्स। मानो हि उन्नमनाकारवुत्तिया तुच्छभावेन नळो वियाति ‘‘नळो’’ति वुच्चति। पमत्तस्साति सतिवोस्सग्गेन पमादं आपन्नस्स। बाहिरासस्साति बाहिरेसु आयतनेसु आसावतो, कामेसु अवीतरागस्साति अत्थो। सीलं समाधि पञ्ञा च, पारिपूरिं न गच्छतीति तस्स सीलादीनं पटिपक्खसेविनो लोकियोपि ताव सीलादिगुणो पारिपूरिं न गच्छति, पगेव लोकुत्तरो।&lt;br&gt;&#xA;तत्थ कारणमाह ‘‘यञ्हि किच्च’’न्तिआदिना। भिक्खुनो हि पब्बजितकालतो पट्ठाय अपरिमाणसीलक्खन्धगोपनं अरञ्ञवासो धुतङ्गपरिहरणं भावनारामताति एवमादि किच्चं नाम। येहि पन इदं यथावुत्तं अत्तनो किच्चं, तं अपविद्धं अकरणेन छड्डितम्। अकिच्चन्ति पत्तमण्डनं चीवरकायबन्धनअंसबद्धछत्तुपाहनतालवण्टधम्मकरणमण्डनन्ति एवमादि परिक्खारमण्डनं पच्चयबाहुलियन्ति एवमादि भिक्खुनो अकिच्चं नाम, तं कयिरति, तेसं माननळं उक्खिपित्वा चरणेन उन्नळानं सतिवोस्सग्गेन पमत्तानं चत्तारोपि आसवा वड्ढन्ति।&lt;br&gt;&#xA;येसं पन पञ्ञादिगुणो वड्ढति, ते दस्सेतुं ‘‘येस’’न्तिआदि वुत्तम्। तत्थ सुसमारद्धाति सुट्ठु पग्गहिता। कायगता सतीति, कायानुपस्सनाभावना। अकिच्चं तेति ते एतं पत्तमण्डनादिअकिच्चम्। न सेवन्तीति न करोन्ति। किच्चेति, पब्बजितकालतो पट्ठाय कत्तब्बे अपरिमाणसीलक्खन्धगोपनादिके। सातच्चकारिनोति सततकारिनो तेसं सतिया अविप्पवासेन सतानं सात्थकसम्पजञ्ञं, सप्पायसम्पजञ्ञं, गोचरसम्पजञ्ञं, असम्मोहसम्पजञ्ञन्ति चतूहि सम्पजञ्ञेहि सम्पजानानं, चत्तारोपि आसवा अत्थं गच्छन्ति परिक्खयं अभावं गच्छन्तीति अत्थो।&lt;br&gt;&#xA;इदानि अत्तनो सन्तिके ठितभिक्खूनं ओवादं देन्तो ‘‘उजुमग्गम्ही’’ति गाथमाह। तत्थ उजुमग्गम्हि अक्खातेति अन्तद्वयपरिवज्जनेन कायवङ्कादिप्पहानेन च उजुके मज्झिमपटिपदाभूते अरियमग्गे सत्थारा भासिते। गच्छथाति पटिपज्जथ। मा निवत्तथाति अन्तरा वोसानं मापज्जथ। अत्तना चोदयत्तानन्ति इध अत्थकामो कुलपुत्तो अपायभयपच्चवेक्खणादिना अत्तनाव अत्तानं चोदेन्तो। निब्बानमभिहारयेति, अत्तानं निब्बानं अभिहरेय्य उपनेय्य, यथा नं सच्छिकरोति, तथा पटिपज्जेय्याति अत्थो।&lt;br&gt;&#xA;इदानि मयापि एवमेव पटिपन्नन्ति, अत्तनो पटिपत्तिं दस्सेतुं ‘‘अच्चारद्धम्ही’’तिआदि वुत्तम्। अच्चारद्धम्हि वीरियम्हीति विपस्सनं भावेन्तेन मया समाधिना वीरियं समरसं अकत्वा अतिविय वीरिये पग्गहिते। अच्चारद्धवीरियता चस्स हेट्ठा वुत्तायेव। वीणोपमं करित्वा मेति आयस्मतो सोणस्स ‘‘ये खो केचि भगवतो सावका आरद्धवीरिया विहरन्ति। अहं तेसं अञ्ञतरो, अथ च पन मे नानुपादाय आसवेहि चित्तं विमुच्चति, तस्माहं विब्भमिस्सामी’’ति चित्ते उप्पन्ने सत्था इद्धिया तस्स सम्मुखे अत्तानं दस्सेत्वा ‘‘कस्मा त्वं, सोण, ‘विब्भमिस्सामी’ति चित्तं उप्पादेसि, कुसलो त्वं पुब्बे अगारियभूतो वीणाय तन्तिस्सरे’’ति पुच्छित्वा तेन ‘‘एवं, भन्ते’’ति वुत्ते ‘‘तं किं मञ्ञसि, सोण? यदा ते वीणाय तन्तियो अच्चायता होन्ति, अपि नु ते वीणा तस्मिं समये सरवती वा होति कम्मञ्ञा वाति? नो हेतं, भन्ते! तं किं मञ्ञसि, सोण, यदा ते वीणाय तन्तियो अतिसिथिला होन्ति, अपि नु ते वीणा तस्मिं समये सरवती वा होति कम्मञ्ञा वाति? नो हेतं, भन्ते। तं किं मञ्ञसि, सोण, यदा पन ते वीणाय तन्तियो नेव अच्चायता होन्ति, नातिसिथिला समे गुणे पतिट्ठिता, अपि नु ते वीणा तस्मिं समये सरवती वा होति कम्मञ्ञा वाति? एवं, भन्ते। एवमेव खो, सोण, अच्चारद्धवीरियं उद्धच्चाय संवत्तति, अतिलीनवीरियं कोसज्जाय संवत्तति, तस्मातिह त्वं, सोण, वीरियसमतं अधिट्ठह, इन्द्रियानञ्च समतं पटिविज्झा’’ति एवं वीणं उपमं कत्वा पवत्तितेन वीणोपमोवादेन मय्हं धम्मं देसेसि। तस्साहं वचनं सुत्वाति तस्स भगवतो वचनं वीणोपमोवादं सुत्वा अन्तरा उप्पन्नं विब्भमितुकामतं पहाय सत्थु सासने रतो अभिरतो विहरिम्।&lt;br&gt;&#xA;विहरन्तो च समथं पटिपादेसिं वीरियसमतं योजेन्तो सद्धापञ्ञानं विय समाधिवीरियानं समरसतं उप्पादेन्तो झानाधिट्ठानं विपस्सनासमाधिं सम्पादेसिं विपस्सनं उस्सुक्कापेसिम्। तत्थ पयोजनं आह ‘‘उत्तमत्थस्स पत्तिया’’ति। उत्तमत्थस्स पत्तियाति अरहत्ताधिगमायाति अत्थो।&lt;br&gt;&#xA;इदानि यथा पटिपन्नस्स समथविपस्सना सम्पज्जिंसु, तं अञ्ञापदेसेन दस्सेन्तो ‘‘नेक्खम्मे’’तिआदिमाह। तत्थ नेक्खम्मेति पब्बज्जादिके कामनिस्सरणे। अधिमुत्तस्साति तत्थ निन्नपोणपब्भारभावेन युत्तप्पयुत्तस्स, पठमं ताव पब्बज्जाभिमुखो हुत्वा कामे पहाय पब्बजित्वा च सीलविसोधनं अरञ्ञवासो धुतङ्गपरिहरणं भावनाभियोगोति एवमादीसु अनवज्जधम्मेसु युत्तप्पयुत्तस्साति अत्थो। पविवेकञ्च चेतसोति चेतसो पविवेकञ्च अधिमुत्तस्स एवं नेक्खम्माधिमुत्तस्स सतो चतुक्कपञ्चकज्झानानं निब्बत्तनेन विवेके युत्तस्स पयुत्तस्स। अब्याबज्झाधिमुत्तस्साति अब्याबज्झे निदुक्खताय अधिमुत्तस्स झानसमापत्तियो निब्बत्तेत्वा समथसुखे युत्तप्पयुत्तस्स। उपादानक्खयस्स चाति चतुन्नम्पि उपादानानं खयन्ते अरहत्ते अधिमुत्तस्स। भुम्मत्थे हि एतं सामिवचनम्। तं यथाधिगतं झानं पादकं कत्वा अरहत्ताधिगमाय विपस्सनं अनुयुञ्जन्तस्साति अत्थो।&lt;br&gt;&#xA;तण्हक्खयाधिमुत्तस्साति तण्हा खीयति एत्थाति तण्हक्खयो, निब्बानं, तस्मिं अधिमुत्तस्स उपादिं भयतो, अनुपादिञ्च खेमतो दस्सनेन निरोधे निन्नपोणपब्भारस्स। असम्मोहञ्च चेतसोति असम्मोहसम्पजञ्ञवसेन चित्तस्स असम्मोहपवत्तिं सम्मोहसमुच्छिन्दनेन वा चित्तस्स असम्मोहभूतं अरियमग्गं अधिमुत्तस्स। दिस्वा आयतनुप्पादन्ति चक्खादीनं आयतनानं यथासकपच्चयेहि खणे खणे उप्पादं, तप्पटिपक्खतो निरोधञ्च विपस्सनापञ्ञासहिताय मग्गपञ्ञाय दिस्वा दस्सनहेतु सम्मा चित्तं विमुच्चतीति सम्मा हेतुना ञायेन मग्गपटिपाटिया सब्बासवतो चित्तं विमुच्चति।&lt;br&gt;&#xA;‘‘तस्स सम्मा विमुत्तस्सा’’तिआदीसु अयं सङ्खेपत्थो – तस्स वुत्तनयेन सम्मदेव सब्बसंकिलेसतो विमुत्तस्स, ततो एव अच्चन्तुपसमेन सन्तचित्तस्स खीणासवभिक्खुनो कतस्स कुसलस्स अकुसलस्स वा उपचयो नत्थि मग्गेनेव समुग्घातितत्ता, परिञ्ञादिभेदं करणीयं न विज्जति कतकिच्चत्ता। एवं भूतस्स यथा एकघनो सेलो पब्बतो पकतिवातेन न समीरति न संकम्पति, एवं इट्ठा च अनिट्ठा च रूपादयो आरम्मणधम्मा तादिनो तादिभावप्पत्तस्स ठितं अनेजं पहीनसब्बसोकताय विसंयुत्तं चित्तं नप्पवेधन्ति न चालेन्ति। अस्स च आरम्मणधम्मस्स कालेन कालं फलसमापत्तिं समापज्जित्वा विपस्सन्तो वयं निरोधं खणे खणे भिज्जनसभावं अनुपस्सतीति अञ्ञं ब्याकासि।&lt;br&gt;&#xA;सोणकोळिविसत्थेरगाथावण्णना निट्ठिता।&lt;br&gt;&#xA;तेरसनिपातवण्णना निट्ठिता।&lt;/p&gt;</description>
    </item>
    <item>
      <title>१४. चुद्दसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/14_chuddasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/14_chuddasakanipAto/</guid>
      <description>&lt;p&gt;१४. चुद्दसकनिपातो&lt;/p&gt;&#xA;&lt;h2 id=&#34;१-खदरवनयरवततथरगथवणणन&#34;&gt;१. खदिरवनियरेवतत्थेरगाथावण्णना&lt;/h2&gt;&#xA;&lt;p&gt;चुद्दसकनिपाते यदा अहन्तिआदिका आयस्मतो खदिरवनियरेवतत्थेरस्स गाथा। का उप्पत्ति? कामञ्चिमस्स थेरस्स गाथा हेट्ठा एककनिपाते (थेरगा॰ अट्ठ॰ १. खदिरवनियत्थेरगाथावण्णना) आगता। तत्थ पनस्स अत्तनो भागिनेय्येसु सतिजननमत्तं दस्सितन्ति तस्सा एककनिपाते सङ्गहो कतो। इमा पन थेरस्स पब्बजितकालतो पट्ठाय याव परिनिब्बाना पटिपत्तिपकासिता गाथा इमस्मिं चुद्दसकनिपाते सङ्गहं आरोपिता। तत्थ अट्ठुप्पत्ति हेट्ठा वुत्तायेव। अयं पन विसेसो – थेरो किर अरहत्तं पत्वा कालेन कालं सत्थु धम्मसेनापतिप्पभूतीनं महाथेरानञ्च उपट्ठानं गन्त्वा कतिपाहमेव तत्थ वसित्वा खदिरवनमेव पच्चागन्त्वा फलसमापत्तिसुखेन ब्रह्मविहारेहि च वीतिनामेति। एवं गच्छन्ते काले जिण्णो वुड्ढो वयो अनुप्पत्तो अहोसि। सो एकदिवसं बुद्धुपट्ठानं गच्छन्तो अन्तरामग्गे सावत्थिया अविदूरे अरञ्ञे वसि। तेन च समयेन चोरा नगरे कतकम्मा आरक्खमनुस्सेहि अनुबन्धा पलायन्ता थेरस्स समीपे गहितभण्डं छड्डेत्वा पलायिंसु। मनुस्सा अनुधावन्ता थेरस्स समीपे भण्डं दिस्वा थेरं बन्धित्वा ‘‘चोरो’’ति सञ्ञाय गहेत्वा रञ्ञो दस्सेसुं, ‘‘अयं, देव, चोरो’’ति। राजा थेरं मुञ्चापेत्वा, ‘‘किं, भन्ते, तुम्हेहि इदं चोरिककम्मं कतं वा, नो वा’’ति पुच्छि। थेरो किञ्चापि जातितो पट्ठाय अत्तना तादिसं न कतपुब्बं, तं पब्बजिततो पट्ठाय पन अकतभावस्स, सब्बसो किलेसानं समुच्छिन्नत्ता तादिसस्स करणे अभब्बताय पकासनत्थं समीपे ठितानं भिक्खूनं रञ्ञो च धम्मं देसेन्तो –&lt;br&gt;&#xA;६४५.&lt;br&gt;&#xA;‘‘यदा अहं पब्बजितो, अगारस्मानगारियम्।&lt;br&gt;&#xA;नाभिजानामि सङ्कप्पं, अनरियं दोससंहितं॥&lt;br&gt;&#xA;६४६.&lt;br&gt;&#xA;‘‘‘इमे हञ्ञन्तु वज्झन्तु, दुक्खं पप्पोन्तु पाणिनो’।&lt;br&gt;&#xA;सङ्कप्पं नाभिजानामि, इमस्मिं दीघमन्तरे॥&lt;br&gt;&#xA;६४७.&lt;br&gt;&#xA;‘‘मेत्तञ्च अभिजानामि, अप्पमाणं सुभावितम्।&lt;br&gt;&#xA;अनुपुब्बं परिचितं, यथा बुद्धेन देसितं॥&lt;br&gt;&#xA;६४८.&lt;br&gt;&#xA;‘‘सब्बमित्तो सब्बसखो, सब्बभूतानुकम्पको।&lt;br&gt;&#xA;मेत्तचित्तञ्च भावेमि, अब्यापज्जरतो सदा॥&lt;br&gt;&#xA;६४९.&lt;br&gt;&#xA;‘‘असंहीरं असंकुप्पं, चित्तं आमोदयामहम्।&lt;br&gt;&#xA;ब्रह्मविहारं भावेमि, अकापुरिससेवितं॥&lt;br&gt;&#xA;६५०.&lt;br&gt;&#xA;‘‘अवितक्कं समापन्नो, सम्मासम्बुद्धसावको।&lt;br&gt;&#xA;अरियेन तुण्हीभावेन, उपेतो होति तावदे॥&lt;br&gt;&#xA;६५१.&lt;br&gt;&#xA;‘‘यथापि पब्बतो सेलो, अचलो सुप्पतिट्ठितो।&lt;br&gt;&#xA;एवं मोहक्खया भिक्खु, पब्बतोव न वेधति॥&lt;br&gt;&#xA;६५२.&lt;br&gt;&#xA;‘‘अनङ्गणस्स पोसस्स, निच्चं सुचिगवेसिनो।&lt;br&gt;&#xA;वालग्गमत्तं पापस्स, अब्भमत्तंव खायति॥&lt;br&gt;&#xA;६५३.&lt;br&gt;&#xA;‘‘नगरं यथा पच्चन्तं, गुत्तं सन्तरबाहिरम्।&lt;br&gt;&#xA;एवं गोपेथ अत्तानं, खणो वो मा उपच्चगा॥&lt;br&gt;&#xA;६५४.&lt;br&gt;&#xA;‘‘नाभिनन्दामि मरणं, नाभिनन्दामि जीवितम्।&lt;br&gt;&#xA;कालञ्च पटिकङ्खामि, निब्बिसं भतको यथा॥&lt;br&gt;&#xA;६५५.&lt;br&gt;&#xA;‘‘नाभिनन्दामि मरणं, नाभिनन्दामि जीवितम्।&lt;br&gt;&#xA;कालञ्च पटिकङ्खामि, सम्पजानो पतिस्सतो॥&lt;br&gt;&#xA;६५६.&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, भवनेत्ति समूहता॥&lt;br&gt;&#xA;६५७.&lt;br&gt;&#xA;‘‘यस्स चत्थाय पब्बजितो, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो॥&lt;br&gt;&#xA;६५८.&lt;br&gt;&#xA;‘‘सम्पादेथप्पमादेन, एसा मे अनुसासनी।&lt;br&gt;&#xA;हन्दाहं परिनिब्बिस्सं विप्पमुत्तोम्हि सब्बधी’’ति॥ – इमा गाथा अभासि।&lt;br&gt;&#xA;तत्थायं अपुब्बपदवण्णना इमस्मिं दीघमन्तरेति, यदा अहं पब्बजितोम्हि, ततो पट्ठाय अयञ्च मे चरिमकालो, एतस्मिं दीघमन्तरे काले ‘‘इदं मय्हं होतू’’ति अभिज्झावसेन वा, ‘‘इमे सत्ता हञ्ञन्तू’’तिआदिना ब्यापादवसेन वा अनरियं दोससंहितं सङ्कप्पं नाभिजानामीति योजना।&lt;br&gt;&#xA;मेत्तञ्च अभिजानामीति, मिज्जति सिनिय्हति एतायाति मेत्ता, अब्यापादो। मेत्ता एतिस्सा अत्थीति मेत्ता, मेत्ताभावना मेत्ताब्रह्मविहारो, तं मेत्तम्। च-सद्देन करुणं मुदितं उपेक्खञ्चाति इतरब्रह्मविहारे सङ्गण्हाति। अभिजानामीति, अभिमुखतो जानामि। अधिगतञ्हि झानं पच्चवेक्खतो पच्चवेक्खणञाणस्स अभिमुखं होति। कीदिसन्ति आह ‘‘अप्पमाण’’न्तिआदि। तञ्हि यथा बुद्धेन भगवता देसितं, तथा अनोदिस्सकफरणवसेन अपरिमाणसत्तारम्मणताय अप्पमाणम्। पगुणबलवभावापादनेन सुट्ठु भावितत्ता सुभावितम्। पठमं मेत्ता, ततो करुणा, ततो मुदिता, पच्छा उपेक्खाति एवं अनुपुब्बं अनुक्कमेन परिचितं आसेवितं, बहुलीकतं अभिजानामीति योजना।&lt;br&gt;&#xA;सब्बेसं सत्तानं मित्तो, सब्बे वा ते मय्हं मित्ताति सब्बमित्तो। मेत्तञ्हि भावेन्तो सत्तानं पियो होति। सब्बसखोति, एत्थापि एसेव नयो। सब्बभूतानुकम्पकोति, सब्बसत्तानं अनुग्गण्हनको। मेत्तचित्तञ्च भावेमीति, मेत्ताय सहितं सम्पयुत्तं चित्तं विसेसतो भावेमि, वड्ढेमि, पकासेमि वा अकथेन्तेपि भावनाय उक्कंसगतभावतो। ‘‘मेत्तं चित्तञ्च भावेमी’’ति वा पाठो। तस्सत्थो हेट्ठा वुत्तनयोव। अब्यापज्जरतोति, अब्यापज्जे सत्तानं हितूपसंहारे अभिरतो। सदाति, सब्बकालं, तेन तत्थ सातच्चकिरियं दस्सेति।&lt;br&gt;&#xA;असंहीरन्ति न संहीरं, आसन्नपच्चत्थिकेन रागेन अनाकड्ढनियम्। असंकुप्पन्ति न कुप्पं, दूरपच्चत्थिकेन ब्यापादेन अकोपियं, एवंभूतं कत्वा मम मेत्तचित्तं आमोदयामि अभिप्पमोदयामि ब्रह्मविहारं भावेमि। अकापुरिससेवितन्ति, कापुरिसेहि नीचजनेहि असेवितं, अकापुरिसेहि वा अरियेहि बुद्धादीहि सेवितं ब्रह्मं सेट्ठं निद्दोसं मेत्तादिविहारं भावेमि वड्ढेमीति अत्थो।&lt;br&gt;&#xA;एवं अत्तुद्देसवसेन पञ्चहि गाथाहि अत्तनो पटिपत्तिं दस्सेत्वा इदानि तं अञ्ञापदेसेन दस्सेन्तो ‘‘अवितक्क’’न्तिआदिना चतस्सो गाथा अभासि। तत्थ अवितक्कं समापन्नोति, वितक्कविरहितं दुतियादिझानं समापन्नो, एतेन थेरो ब्रह्मविहारभावनाय अञ्ञापदेसेन अत्तना दुतियादिझानाधिगममाह। यस्मा पनायं थेरो तमेव झानं पादकं कत्वा विपस्सनं वड्ढेत्वा एकासनेनेव अरहत्तं गण्हि, तस्मा तमत्थं अञ्ञापदेसेनेव दस्सेन्तो ‘‘अवितक्कं समापन्नो’’ति वत्वा ‘‘सम्मासम्बुद्धसावको। अरियेन तुण्हीभावेन, उपेतो होति तावदे’’ति आह। तत्थ वचीसङ्खाराभावतो अवितक्काविचारा समापत्ति ‘‘अरियो तुण्हीभावो’’ति वदन्ति। ‘‘सन्निपतितानं वो, भिक्खवे, द्वयं करणीयं धम्मी वा कथा अरियो वा तुण्हीभावो’’ति (म॰ नि॰ १.२७३) पन वचनतो या काचि समापत्ति अरियो तुण्हीभावो नाम। इध पन चतुत्थज्झानिका अग्गफलसमापत्ति अधिप्पेता।&lt;br&gt;&#xA;इदानि तस्साधिगतत्ता लोकधम्मेहि अकम्पनीयतं उपमाय पकासेन्तो ‘‘यथापि पब्बतो’’ति गाथमाह। तत्थ यथापि पब्बतो सेलोति, यथा सिलामयो एकघनसेलो पब्बतो, न पंसुपब्बतो न मिस्सकपब्बतोति अत्थो। अचलो सुप्पतिट्ठितोति, सुट्ठु पतिट्ठितमूलो पकतिवातेहि अचलो अकम्पनीयो होति, तस्मा अरहत्तं निब्बानञ्च एवं मोहक्खया भिक्खु, पब्बतोव न वेधतीति मोहस्स अनवसेसप्पहाना, मोहमूलकत्ता च सब्बाकुसलानं पहीनसब्बाकुसलो भिक्खु यथा सो पब्बतो पकतिवातेहि, एवं लोकधम्मेहि न वेधति न कम्पति, मोहक्खयोति वा यस्मा अरहत्तं निब्बानञ्च वुच्चति , तस्मा मोहक्खयाति मोहक्खयस्स हेतु निब्बानस्स अरहत्तस्स च अधिगतत्ता चतूसु अरियसच्चेसु सुप्पतिट्ठितो असमापन्नकालेपि पब्बतो विय न वेधति, पगेव समापन्नकालेति अधिप्पायो।&lt;br&gt;&#xA;इदानि पापं नामेतं असुचिसीलो एव समाचरति, न च सुचिसीलो, सुचिसीलस्स पन तं अणुमत्तम्पि भारियं हुत्वा उपट्ठातीति दस्सेन्तो ‘‘अनङ्गणस्सा’’तिआदिगाथमाह । तस्सत्थो – रागादिअङ्गणाभावतो अनङ्गणस्स सब्बकालं सुचिअनवज्जधम्मे एव गवेसन्तस्स सप्पुरिसस्स वालग्गमत्तं केसग्गमत्तं पापस्स लेसमत्तम्पि सकलं लोकधातुं फरित्वा ठितं अब्भमत्तं हुत्वा उपट्ठाति, तस्मा न एवरूपे कम्मे मादिसा आसङ्कितब्बाति अधिप्पायो।&lt;br&gt;&#xA;यस्मा निक्किलेसेसुपि अन्धबाला एवरूपे अपवादे समुट्ठापेन्ति, तस्मा अत्थकामेहि सक्कच्चं अत्ता रक्खितब्बोति ओवादं देन्तो ‘‘नगरं यथा’’तिआदिगाथमाह। तस्सत्थो – यथा पन पच्चन्तनगरवासीहि मनुस्सेहि पच्चन्तं नगरं द्वारपाकारादीनि थिरानि करोन्तेहि सअन्तरं, उद्दापपरिखादीनि थिरानि करोन्तेहि सबाहिरन्ति सन्तरबाहिरं गुत्तं करीयति, एवं तुम्हेहिपि सतिं उपट्ठपेत्वा अज्झत्तिकानि छ द्वारानि पिदहित्वा द्वाररक्खितं सतिं अविस्सज्जेत्वा यथा गय्हमानानि बाहिरानि छ आयतनानि अज्झत्तिकानि उपघाताय संवत्तन्ति, तथा अग्गहणेन तानिपि थिरानि कत्वा तेसं अप्पवेसाय द्वाररक्खितं सतिं अप्पहाय विचरन्ता अत्तानं गोपेथ। कस्मा? खणो वो मा उपच्चगा। यो हि एवं अत्तानं न गोपेति, तं पुग्गलं बुद्धुप्पादक्खणो, मनुस्सत्तभावक्खणो, मज्झिमदेसे उप्पत्तिक्खणो, सम्मादिट्ठिया पटिलद्धक्खणो, छन्नं आयतनानं अवेकल्लक्खणोति सब्बोपि अयं खणो अतिक्कमति, सो खणो तुम्हे मा अतिक्कमतूति।&lt;br&gt;&#xA;एवं थेरो इमाय गाथाय सराजिकं परिसं भिक्खू च ओवदित्वा पुन मरणे जीविते च अत्तनो समचित्ततं कतकिच्चतञ्च पकासेन्तो ‘‘नाभिनन्दामि मरण’’न्तिआदिमाह। तं हेट्ठा वुत्तत्थमेव (थेरगा॰ अट्ठ॰ २.६०७)।&lt;br&gt;&#xA;एवं पन वत्वा अत्तनो परिनिब्बानकालं उपट्ठितं दिस्वा सङ्खेपेनेव नेसं ओवादं दत्वा परिनिब्बानं पवेदेन्तो ओसानगाथमाह। तत्थ सम्पादेथप्पमादेनाति सम्पादेतब्बं दानसीलादिं अप्पमादेन सम्पादेथ, दिट्ठधम्मिकसम्परायिकपभेदे गहट्ठवत्ते सीलानुरक्खणे समथअनुयोगे विपस्सनाभावनाय च अप्पमत्ता होथ। एसा मे अनुसासनीति दानसीलादीसु न पमज्जथाति एसा मम अनुसिट्ठि ओवादो।&lt;br&gt;&#xA;एवं सिखापत्तं परहितपटिपत्तिं दीपेत्वा अत्तहितपटिपत्तियापि मत्थकं गण्हन्तो ‘‘हन्दाहं परिनिब्बिस्सं, विप्पमुत्तोम्हि सब्बधी’’ति आह। तत्थ विप्पमुत्तोम्हि सब्बधीति सब्बसो किलेसेहि भवेहि च विप्पमुत्तो अम्हि, तस्मा एकंसेन परिनिब्बायिस्सामीति।&lt;br&gt;&#xA;एवं पन वत्वा आकासे पल्लङ्केन निसिन्नो तेजोधातुं समापज्जित्वा पज्जलन्तो अनुपादिसेसाय निब्बानधातुया परिनिब्बायि।&lt;br&gt;&#xA;खदिरवनियरेवतत्थेरगाथावण्णना निट्ठिता।&lt;/p&gt;</description>
    </item>
    <item>
      <title>१५. सोळसकनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/15_soLasakanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/15_soLasakanipAto/</guid>
      <description>&lt;p&gt;१५. सोळसकनिपातो&lt;/p&gt;&#xA;&lt;h2 id=&#34;१-अञञसकणडञञतथरगथवणणन&#34;&gt;१. अञ्ञासिकोण्डञ्ञत्थेरगाथावण्णना&lt;/h2&gt;&#xA;&lt;p&gt;सोळसकनिपाते एस भिय्योतिआदिका आयस्मतो अञ्ञासिकोण्डञ्ञत्थेरस्स गाथा। का उप्पत्ति? अयम्पि पदुमुत्तरस्स भगवतो काले हंसवतीनगरे गहपतिमहासालकुले निब्बत्तित्वा विञ्ञुतं पत्वा एकदिवसं सत्थु सन्तिके धम्मं सुणन्तो सत्थारं एकं भिक्खुं अत्तनो सासने पठमं पटिविद्धधम्मरत्तञ्ञूनं अग्गट्ठाने ठपेन्तं दिस्वा सयम्पि तं ठानन्तरं पत्थेन्तो सतसहस्सभिक्खुपरिवारस्स सत्थुनो सत्ताहं महादानं पवत्तेत्वा पणिधानं अकासि। सत्थापिस्स अनन्तरायतं दिस्वा भाविनिं सम्पत्तिं ब्याकासि। सो यावजीवं पुञ्ञानि कत्वा सत्थरि परिनिब्बुते चेतिये पतिट्ठापियमाने अन्तोचेतिये रतनघरं कारेसि, चेतियं परिवारेत्वा सहस्सरतनग्घियानि च कारेसि।&lt;br&gt;&#xA;सो एवं पुञ्ञानि कत्वा, ततो चवित्वा, देवमनुस्सेसु संसरन्तो विपस्सिस्स भगवतो काले महाकालो नाम कुटुम्बिको हुत्वा अट्ठकरीसमत्ते खेत्ते सालिगब्भं फालेत्वा, गहितसालितण्डुलेहि असम्भिन्नखीरपायासं सम्पादेत्वा, तत्थ मधुसप्पिसक्करादयो पक्खिपित्वा, बुद्धप्पमुखस्स सङ्घस्स अदासि। सालिगब्भं फालेत्वा गहितगहितट्ठानं पुन पूरति, पुथुककाले पुथुकग्गं नाम अदासि। लायने लायनग्गं, वेणिकरणे वेणग्गं, कलापादिकरणे कलापग्गं, खलग्गं, भण्डग्गं, मिनग्गं, कोट्ठग्गन्ति; एवं एकसस्से नव वारे अग्गदानं नाम अदासि। तम्पि सस्सं अतिरेकतरं सम्पन्नं अहोसि।&lt;br&gt;&#xA;एवं यावजीवं पुञ्ञानि कत्वा, ततो चुतो देवलोके निब्बत्तित्वा देवेसु च मनुस्सेसु च संसरन्तो, अम्हाकं भगवतो उप्पत्तितो पुरेतरमेव कपिलवत्थुनगरस्स अविदूरे दोणवत्थुनामके ब्राह्मणगामे ब्राह्मणमहासालकुले निब्बत्ति। तस्स कोण्डञ्ञोति गोत्ततो आगतं नामं अहोसि। सो वयप्पत्तो तयो वेदे उग्गहेत्वा लक्खणमन्तेसु च पारं अगमासि। तेन समयेन अम्हाकं बोधिसत्तो तुसितपुरतो चवित्वा कपिलवत्थुपुरे सुद्धोदनमहाराजस्स गेहे निब्बत्ति। तस्स नामग्गहणदिवसे अट्ठुत्तरसतेसु ब्राह्मणेसु उपनीतेसु ये अट्ठ ब्राह्मणा लक्खणपरिग्गहणत्थं महातलं उपनीता। सो तेसु सब्बनवको हुत्वा, महापुरिसस्स लक्खणनिप्फत्तिं दिस्वा, ‘‘एकंसेन अयं बुद्धो भविस्सती’’ति निट्ठं गन्त्वा महासत्तस्स अभिनिक्खमनं उदिक्खन्तो विचरति।&lt;br&gt;&#xA;बोधिसत्तोपि खो महता परिवारेन वड्ढमानो अनुक्कमेन वुद्धिप्पत्तो ञाणपरिपाकं गन्त्वा एकूनतिंसतिमे वस्से महाभिनिक्खमनं निक्खमन्तो अनोमानदीतीरे पब्बजित्वा अनुक्कमेन उरुवेलं गन्त्वा पधानं पदहि। तदा कोण्डञ्ञो माणवो महासत्तस्स पब्बजितभावं सुत्वा, लक्खणपरिग्गाहकब्राह्मणानं पुत्तेहि वप्पमाणवादीहि सद्धिं अत्तपञ्चमो पब्बजित्वा, अनुक्कमेन बोधिसत्तस्स सन्तिकं उपसङ्कमित्वा, छब्बस्सानि तं उपट्ठहन्तो तस्स ओळारिकाहारपरिभोगेन निब्बिन्नो अपक्कमित्वा इसिपतनं अगमासि। अथ खो बोधिसत्तो ओळारिकाहारपरिभोगेन लद्धकायबलो वेसाखपुण्णमायं बोधिरुक्खमूले अपराजितपल्लङ्के निसिन्नो तिण्णं मारानं मत्थकं मद्दित्वा, अभिसम्बुद्धो हुत्वा, सत्तसत्ताहं बोधिमण्डेयेव वीतिनामेत्वा, पञ्चवग्गियानं ञाणपरिपाकं ञत्वा, आसाळ्हीपुण्णमायं इसिपतनं गन्त्वा, तेसं धम्मचक्कपवत्तनसुत्तन्तं (महाव॰ १३ आदयो; सं॰ नि॰ ५.१०८१) देसेसि। देसनापरियोसाने कोण्डञ्ञत्थेरो अट्ठारसहि ब्रह्मकोटीहि सद्धिं सोतापत्तिफले पतिट्ठासि। अथ पञ्चमियं पक्खस्स अनत्तलक्खणसुत्तन्तदेसनाय (महाव॰ २०; सं॰ नि॰ ३.५९) अरहत्तं सच्छाकासि। तेन वुत्तं अपदाने (अप॰ थेर १.१.५९६-६१२) –&lt;br&gt;&#xA;‘‘पदुमुत्तरसम्बुद्धं, लोकजेट्ठं विनायकम्।&lt;br&gt;&#xA;बुद्धभूमिमनुप्पत्तं, पठमं अद्दसं अहं॥&lt;br&gt;&#xA;‘‘यावता बोधिया मूले, यक्खा सब्बे समागता।&lt;br&gt;&#xA;सम्बुद्धं परिवारेत्वा, वन्दन्ति पञ्जलीकता॥&lt;br&gt;&#xA;‘‘सब्बे देवा तुट्ठमना, आकासे सञ्चरन्ति ते।&lt;br&gt;&#xA;बुद्धो अयं अनुप्पत्तो, अन्धकारतमोनुदो॥&lt;br&gt;&#xA;‘‘तेसं हासपरेतानं, महानादो अवत्तथ।&lt;br&gt;&#xA;किलेसे झापयिस्साम, सम्मासम्बुद्धसासने॥&lt;br&gt;&#xA;‘‘देवानं गिरमञ्ञाय, वाचासभिमुदीरिहम्।&lt;br&gt;&#xA;हट्ठो हट्ठेन चित्तेन, आदिभिक्खमदासहं॥&lt;br&gt;&#xA;‘‘मम सङ्कप्पमञ्ञाय, सत्था लोके अनुत्तरो।&lt;br&gt;&#xA;देवसङ्घे निसीदित्वा, इमा गाथा अभासथ॥&lt;br&gt;&#xA;‘‘सत्ताहं अभिनिक्खम्म, बोधिं अज्झगमं अहम्।&lt;br&gt;&#xA;इदं मे पठमं भत्तं, ब्रह्मचारिस्स यापनं॥&lt;br&gt;&#xA;‘‘तुसिता हि इधागन्त्वा, यो मे भिक्खं उपानयि।&lt;br&gt;&#xA;तमहं कित्तयिस्सामि, सुणोथ मम भासतो॥&lt;br&gt;&#xA;‘‘तिंसकप्पसहस्सानि, देवरज्जं करिस्सति।&lt;br&gt;&#xA;सब्बे देवे अभिभोत्वा, तिदिवं आवसिस्सति॥&lt;br&gt;&#xA;‘‘देवलोका चवित्वान, मनुस्सत्तं गमिस्सति।&lt;br&gt;&#xA;सहस्सधा चक्कवत्ती, तत्थ रज्जं करिस्सति॥&lt;br&gt;&#xA;‘‘कप्पसतसहस्सम्हि, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तिदसा सो चवित्वान, मनुस्सत्तं गमिस्सति।&lt;br&gt;&#xA;अगारा पब्बजित्वान, छब्बस्सानि वसिस्सति॥&lt;br&gt;&#xA;‘‘ततो सत्तमके वस्से, बुद्धो सच्चं कथेस्सति।&lt;br&gt;&#xA;कोण्डञ्ञो नाम नामेन, पठमं सच्छिकाहिति॥&lt;br&gt;&#xA;‘‘निक्खन्तेनानुपब्बजिं, पधानं सुकतं मया।&lt;br&gt;&#xA;किलेसे झापनत्थाय, पब्बजिं, अनगारियं॥&lt;br&gt;&#xA;‘‘अभिगन्त्वान सब्बञ्ञू, बुद्धो लोके सदेवके।&lt;br&gt;&#xA;इसिनामे मिगारञ्ञे, अमतभेरिमाहनि॥&lt;br&gt;&#xA;‘‘सो दानि पत्तो अमतं, सन्तिपदमनुत्तरम्।&lt;br&gt;&#xA;सब्बासवे परिञ्ञाय, विहरामि अनासवो॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अथ नं सत्था अपरभागे जेतवनमहाविहारे भिक्खुसङ्घमज्झे पञ्ञत्तवरबुद्धासने निसिन्नो पठमं पटिविद्धधम्मभावं दीपेन्तो, ‘‘एतदग्गं, भिक्खवे, मम सावकानं भिक्खूनं रत्तञ्ञूनं यदिदं अञ्ञासिकोण्डञ्ञो’’ति (अ॰ नि॰ १.१८८) एतदग्गे ठपेसि। सो द्वीहि अग्गसावकेहि अत्तनि करीयमानं परमनिपच्चकारं गामन्तसेनासने आकिण्णविहारञ्च परिहरितुकामो, विवेकाभिरतिया विहरितुकामो च अत्तनो सन्तिकं उपगतानं गहट्ठपब्बजितानं पटिसन्थारकरणम्पि पपञ्चं मञ्ञमानो सत्थारं आपुच्छित्वा हिमवन्तं पविसित्वा छद्दन्तेहि नागेहि उपट्ठियमानो छद्दन्तदहतीरे द्वादस वस्सानि वसि। एवं तत्थ वसन्तं थेरं एकदिवसं सक्को देवराजा उपसङ्कमित्वा वन्दित्वा ठितो एवमाह – ‘‘साधु मे, भन्ते, अय्यो धम्मं देसेतू’’ति। थेरो तस्स चतुसच्चगब्भं तिलक्खणाहतं सुञ्ञतपटिसंयुत्तं नानानयविचित्तं अमतोगधं बुद्धलीलाय धम्मं देसेसि। तं सुत्वा सक्को अत्तनो पसादं पवेदेन्तो –&lt;br&gt;&#xA;६७३.&lt;br&gt;&#xA;‘‘एस भिय्यो पसीदामि, सुत्वा धम्मं महारसम्।&lt;br&gt;&#xA;विरागो देसितो धम्मो, अनुपादाय सब्बसो’’ति॥ – पठमं गाथमाह।&lt;br&gt;&#xA;तत्थ एस भिय्यो पसीदामि, सुत्वा धम्मं महारसन्ति यदिपि अनेकवारं सत्थु सन्तिके धम्मं सुत्वा तत्थ अभिप्पसन्नो। इदानि पन तुम्हेहि कथितं नानानयविचित्तताय असेचनकताय च महारसं धम्मं सुत्वा एसो अहं ततो भिय्यो पसीदामि। विरागो देसितो धम्मो, अनुपादाय सब्बसोति सब्बसंकिलेसतो सब्बसङ्खारतो च विरज्जनतो विरागजननतो विरागो। ततो एव रूपादीसु कञ्चि धम्मं अनुपादाय अग्गहेत्वा विमुत्तिसाधनवसेन पवत्तत्ता सब्बसो अनुपादाय देसितो।&lt;br&gt;&#xA;एवं सक्को देवराजा थेरस्स देसनं थोमेत्वा थेरं अभिवादेत्वा सकट्ठानमेव गतो। अथेकदिवसं थेरो मिच्छावितक्केहि अभिभुय्यमानानं एकच्चानं पुथुज्जनानं चित्ताचारं दिस्वा तप्पटिपक्खभूतञ्चस्स अनुक्कमं अनुस्सरित्वा, अत्तनो च सब्बसो ततो विनिवत्तितमानसतं आवज्जेत्वा तदत्थं दीपेत्वा –&lt;br&gt;&#xA;६७४.&lt;br&gt;&#xA;‘‘बहूनि लोके चित्रानि, अस्मिं पथविमण्डले।&lt;br&gt;&#xA;मथेन्ति मञ्ञे सङ्कप्पं, सुभं रागूपसंहितं॥&lt;br&gt;&#xA;६७५.&lt;br&gt;&#xA;‘‘रजमुहतञ्च वातेन, यथा मेघोपसम्मये।&lt;br&gt;&#xA;एवं सम्मन्ति सङ्कप्पा, यदा पञ्ञाय पस्सती’’ति॥ – द्वे गाथा अभासि।&lt;br&gt;&#xA;तत्थ बहूनि लोके चित्रानीति रूपादिवसेन तत्थापि नीलपीतादिवसेन इत्थिपुरिसादिवसेन च अनेकानि लोके चित्तविचित्तानि आरम्मणजातानि। अस्मिं पथविमण्डलेति पच्चक्खभूतं मनुस्सलोकं सन्धाय वदति। मथेन्ति मञ्ञे सङ्कप्पन्ति तज्जं पुरिसवायामसहितं अरणिसहितं विय अग्गिं अयोनिसोमनसिकाराभिसङ्खातानि मिच्छासङ्कप्पानि मथेन्ति मञ्ञे मथेन्तानि विय तिट्ठन्ति। कीदिसं? सुभं रागूपसंहितं, कामवितक्कन्ति अत्थो। सो हि सुभाकारग्गहणेन ‘‘सुभो’’ति वोहरीयति।&lt;br&gt;&#xA;रजमुहतञ्च वातेनाति च-इति निपातमत्तम्। यथा गिम्हानं पच्छिमे मासे वातेन ऊहतं उट्ठितं रजं महामेघो वस्सन्तो उपसम्मये, वूपसमेय्य। एवं सम्मन्ति सङ्कप्पा, यदा पञ्ञाय पस्सतीति यदा अरियसावको तानि लोकचित्रानि समुदयतो, अस्सादतो, आदीनवतो, निस्सरणतो च यथाभूतं पञ्ञाय पस्सति, अथ यथा तं रजं उहतं मेघेन, एवं सम्मन्ति पञ्ञाय सब्बेपि मिच्छासङ्कप्पा। न हि उप्पन्नाय सम्मादिट्ठिया मिच्छासङ्कप्पा पतिट्ठं लभन्ति। यथा पन पञ्ञाय पस्सति, तं दस्सेन्तो –&lt;br&gt;&#xA;६७६.&lt;br&gt;&#xA;‘‘सब्बे सङ्खारा अनिच्चाति, यदा पञ्ञाय पस्सति।&lt;br&gt;&#xA;अथ निब्बिन्दति दुक्खे, एस मग्गो विसुद्धिया॥&lt;br&gt;&#xA;६७७.&lt;br&gt;&#xA;‘‘सब्बे सङ्खारा दुक्खाति…पे॰… एस मग्गो विसुद्धिया॥&lt;br&gt;&#xA;६७८.&lt;br&gt;&#xA;‘‘सब्बे धम्मा अनत्ताति, यदा पञ्ञाय पस्सति।&lt;br&gt;&#xA;अथ निब्बिन्दति दुक्खे, एस मग्गो विसुद्धिया’’ति॥ –&lt;br&gt;&#xA;तिस्सो गाथा अभासि।&lt;br&gt;&#xA;तत्थ सब्बे सङ्खाराति छळारम्मणसङ्गहा सब्बे तेभूमका पञ्चक्खन्धा। अनिच्चाति ‘‘आदिमज्झअन्तवन्ततो, अनिच्चन्तिकतो, तावकालिकतो, तत्थ तत्थ भिज्जनतो न निच्चा’’ति यदा विपस्सनापञ्ञाय पस्सति। अथ निब्बिन्दति दुक्खेति अथ इमस्मिं वट्टदुक्खे निब्बिन्दति, निब्बिन्दन्तो दुक्खपरिजाननादिविधिना सच्चानि पटिविज्झति। एस मग्गो विसुद्धियाति एस यथावुत्तो विपस्सनाविधि ञाणदस्सनविसुद्धिया, अच्चन्तविसुद्धिया च मग्गो अधिगमुपायो।&lt;br&gt;&#xA;दुक्खाति सप्पटिभयतो, उदयब्बयसम्पटिपीळनतो, दुक्खमतो, सुखपटिक्खेपतो च दुक्खा। सेसं वुत्तनयमेव।&lt;br&gt;&#xA;सब्बे धम्मा अनत्ताति सब्बेपि चतुभूमका धम्मा अनत्ता। इध पन तेभूमकधम्माव गहेतब्बा। ते हि असारतो, अवसवत्तनतो, सुञ्ञतो, अत्तपटिक्खेपतो च अनत्ताति विपस्सितब्बा। सेसं पुरिमसदिसमेव।&lt;br&gt;&#xA;एवं विपस्सनाविधिं दस्सेत्वा तेन विधिना कतकिच्चं अत्तानं अञ्ञं विय कत्वा दस्सेन्तो –&lt;br&gt;&#xA;६७९.&lt;br&gt;&#xA;‘‘बुद्धानुबुद्धो यो थेरो, कोण्डञ्ञो तिब्बनिक्कमो।&lt;br&gt;&#xA;पहीनजातिमरणो, ब्रह्मचरियस्स केवली॥&lt;br&gt;&#xA;६८०.&lt;br&gt;&#xA;‘‘ओघपासो दळ्हखिलो, पब्बतो दुप्पदालयो।&lt;br&gt;&#xA;छेत्वा खिलञ्च पासञ्च, सेलं भेत्वान दुब्भिदम्।&lt;br&gt;&#xA;तिण्णो पारङ्गतो झायी, मुत्तो सो मारबन्धना’’ति॥ –&lt;br&gt;&#xA;गाथाद्वयमाह।&lt;br&gt;&#xA;तत्थ बुद्धानुबुद्धोति बुद्धानं अनुबुद्धो, सम्मासम्बुद्धेहि बुज्झितानि सच्चानि तेसं देसनानुसारेन बुज्झतीति अत्थो। थिरेहि असेक्खेहि सीलसारादीहि समन्नागतोति, थेरो। कोण्डञ्ञोति गोत्तकित्तनम्। तिब्बनिक्कमोति दळ्हवीरियो, थिरपरक्कमो। जातिमरणानं पहीनकारणत्ता पहीनजातिमरणो। ब्रह्मचरियस्स केवलीति मग्गब्रह्मचरियस्स अनवसेसं, अनवसेसतो वा मग्गब्रह्मचरियस्स पारिपूरको, अथ वा केवली नाम किलेसेहि असम्मिस्सताय मग्गञाणं फलञाणञ्च, तं इमस्मिं अत्थीति केवली। यस्मा पन तदुभयम्पि मग्गब्रह्मचरियस्स वसेन होति न अञ्ञथा, तस्मा ‘‘ब्रह्मचरियस्स केवली’’ति वुत्तम्।&lt;br&gt;&#xA;ओघपासोति ‘‘कामोघो, भवोघो, दिट्ठोघो, अविज्जोघो’’ति (ध॰ स॰ ११५६; विभ॰ ९३८) एवं वुत्ता चत्तारो ओघा – ‘‘अन्तलिक्खचरो पासो, य्वायं चरति मानसो’’ति (महाव॰ ३३; सं॰ नि॰ १.१५१) एवं वुत्तो रागपासो च। दळ्हखिलोति ‘‘सत्थरि कङ्खति, धम्मे कङ्खति, सङ्घे कङ्खति, सिक्खाय कङ्खति, सब्रह्मचारीसु कुपितो होति अनत्तमनो आहतचित्तो खिलजातो’’ति (म॰ नि॰ १.१८५; अ॰ नि॰ ५.२०५) एवं वुत्तो दळ्हो थिरो पञ्चविधो चेतोखिलो च। पचुरजनेहि पदालेतुं असक्कुणेय्यताय दुप्पदालयो। ततो एव पब्बतसदिसताय पब्बतोति च सङ्खं गतो। ‘‘दुक्खे अञ्ञाण’’न्तिआदिना (विभ॰ २२६; सं॰ नि॰ २.२) वा नयेन वुत्तो अञ्ञाणप्पभेदो च। इति एतं सब्बं छेत्वा खिलञ्च पासञ्चाति एतेसु चतुब्बिधेसु संकिलेसधम्मेसु यो खिलञ्च पासञ्च अरियमग्गञाणासिना छिन्दित्वा। सेलं भेत्वान दुब्भिदन्ति येन केनचि ञाणेन छिन्दितुं असक्कुणेय्यं अञ्ञाणसेलं वजिरूपमञाणेन छिन्दित्वा, चत्तारोपि ओघे तरित्वा, तेसं परतीरे निब्बाने ठितत्ता तिण्णो पारङ्गतो। आरम्मणूपनिज्झानलक्खणेन लक्खणूपनिज्झानलक्खणेनाति दुविधेनपि झायी; मुत्तो सो मारबन्धनाति सो एवरूपो खीणासवो सब्बस्मापि किलेसमारबन्धना मुत्तो विप्पमुत्तो विसंयुत्तोति। अत्तानमेव सन्धाय थेरो वदति।&lt;br&gt;&#xA;अथेकदिवसं थेरो, अत्तनो सद्धिविहारिकं एकं भिक्खुं अकल्याणमित्तसंसग्गेन कुसीतं हीनवीरियं उद्धतं उन्नळं विहरन्तं दिस्वा, इद्धिया तत्थ गन्त्वा, तं ‘‘मा, आवुसो, एवं करि, अकल्याणमित्ते पहाय कल्याणमित्ते सेवन्तो समणधम्मं करोही’’ति ओवदि। सो थेरस्स वचनं नादियि। थेरो तस्स अनादियनेन धम्मसंवेगप्पत्तो पुग्गलाधिट्ठानाय कथाय मिच्छापटिपत्तिं गरहन्तो सम्मापटिपत्तिं विवेकवासञ्च पसंसन्तो –&lt;br&gt;&#xA;६८१.&lt;br&gt;&#xA;‘‘उद्धतो चपलो भिक्खु, मित्ते आगम्म पापके।&lt;br&gt;&#xA;संसीदति महोघस्मिं, ऊमिया पटिकुज्जितो॥&lt;br&gt;&#xA;६८२.&lt;br&gt;&#xA;‘‘अनुद्धतो अचपलो, निपको संवुतिन्द्रियो।&lt;br&gt;&#xA;कल्याणमित्तो मेधावी, दुक्खस्सन्तकरो सिया॥&lt;br&gt;&#xA;६८३.&lt;br&gt;&#xA;‘‘कालपब्बङ्गसङ्कासो, किसो धमनिसन्थतो।&lt;br&gt;&#xA;मत्तञ्ञू अन्नपानस्मिं, अदीनमनसो नरो॥&lt;br&gt;&#xA;६८४.&lt;br&gt;&#xA;‘‘फुट्ठो डंसेहि मकसेहि, अरञ्ञस्मिं ब्रहावने।&lt;br&gt;&#xA;नागो सङ्गामसीसेव, सतो तत्राधिवासये॥&lt;br&gt;&#xA;६८५-६.&lt;br&gt;&#xA;‘‘नाभिनन्दामि मरणं…पे॰… सम्पजानो पतिस्सतो॥&lt;br&gt;&#xA;६८७.&lt;br&gt;&#xA;‘‘परिचिण्णो मया सत्था…पे॰… भवनेत्ति समूहता॥&lt;br&gt;&#xA;६८८.&lt;br&gt;&#xA;‘‘यस्स चत्थाय पब्बजितो, अगारस्मानगारियम्।&lt;br&gt;&#xA;सो मे अत्थो अनुप्पत्तो, किं मे सद्धिविहारिना’’ति॥ –&lt;br&gt;&#xA;इमा गाथा अभासि।&lt;br&gt;&#xA;तत्थ उद्धतोति उद्धच्चयुत्तो असमाहितो विक्खित्तचित्तो। चपलोति पत्तचीवरमण्डनादिना चापल्येन समन्नागतो लोलपकतिको। मित्ते आगम्म पापकेति अकल्याणमित्ते निस्साय समणधम्मं अकरोन्तो। संसीदति महोघस्मिं, ऊमिया पटिकुज्जितोति यथा महासमुद्दे पतितपुरिसो समुद्दवीचीहि ओत्थटो सीसं उक्खिपितुं अलभन्तो तत्थेव संसीदति, एवं संसारमहोघस्मिं परिब्भमन्तो कोधुपायासऊमिया पटिकुज्जितो ओत्थटो विपस्सनावसेन पञ्ञासीसं उक्खिपितुं अलभन्तो तत्थेव संसीदति।&lt;br&gt;&#xA;निपकोति निपुणो, अत्तत्थपरत्थेसु कुसलो। संवुतिन्द्रियोति मनच्छट्ठानं इन्द्रियानं संवरणेन पिहितिन्द्रियो। कल्याणमित्तोति कल्याणेहि मित्तेहि समन्नागतो। मेधावीति धम्मोजपञ्ञाय समङ्गीभूतो। दुक्खस्सन्तकरो सियाति सो तादिसो सकलस्सापि वट्टदुक्खस्स अन्तकरो भवेय्य।&lt;br&gt;&#xA;कालपब्बङ्गसङ्कासोतिआदि विवेकाभिरतिकित्तनम्। नाभिनन्दामीतिआदि पन कतकिच्चभावदस्सनम्। तं सब्बं हेट्ठा (थेरगा॰ अट्ठ॰ २.६०७) वुत्तत्थमेव। ओसाने पन किं मे सद्धिविहारिनाति अत्तनो सद्धिविहारिकं सन्धाय वुत्तम्। तस्मा एदिसेन दुब्बचेन अनादरेन सद्धिविहारिना किं मे पयोजनं एकविहारोयेव मय्हं रुच्चतीति अत्थो।&lt;br&gt;&#xA;एवं पन वत्वा छद्दन्तदहमेव गतो। तत्थ द्वादस वस्सानि वसित्वा उपकट्ठे परिनिब्बाने सत्थारं उपसङ्कमित्वा परिनिब्बानं अनुजानापेत्वा तत्थेव गन्त्वा परिनिब्बायि।&lt;br&gt;&#xA;अञ्ञासिकोण्डञ्ञत्थेरगाथावण्णना निट्ठिता।&lt;/p&gt;</description>
    </item>
    <item>
      <title>१६. वीसतिनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/16_vIsatinipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/16_vIsatinipAto/</guid>
      <description>&lt;p&gt;१६. वीसतिनिपातो&lt;/p&gt;&#xA;&lt;h2 id=&#34;१-अधमतततथरगथवणणन&#34;&gt;१. अधिमुत्तत्थेरगाथावण्णना&lt;/h2&gt;&#xA;&lt;p&gt;वीसतिनिपाते यञ्ञत्थं वातिआदिका आयस्मतो अपरस्स अधिमुत्तत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे पुञ्ञानि उपचिनन्तो अत्थदस्सिस्स भगवतो काले विभवसम्पन्ने कुले निब्बत्तित्वा विञ्ञुतं पत्तो सत्थरि परिनिब्बुते भिक्खुसङ्घं उपट्ठहन्तो महादानानि पवत्तेसि। सो तेन पुञ्ञकम्मेन देवमनुस्सेसु संसरन्तो इमस्मिं बुद्धुप्पादे आयस्मतो संकिच्चत्थेरस्स भगिनिया कुच्छिम्हि निब्बत्ति, अधिमुत्तोतिस्स नामं अहोसि। सो वयप्पत्तो मातुलत्थेरस्स सन्तिके पब्बजित्वा विपस्सनाय कम्मं करोन्तो सामणेरभूमियंयेव ठितो अरहत्तं पापुणि। तेन वुत्तं अपदाने (अप॰ थेर १.४.८४-८८) –&lt;br&gt;&#xA;‘‘निब्बुते लोकनाथम्हि, अत्थदस्सीनरुत्तमे।&lt;br&gt;&#xA;उपट्ठहिं भिक्खुसङ्घं, विप्पसन्नेन चेतसा॥&lt;br&gt;&#xA;‘‘निमन्तेत्वा भिक्खुसङ्घं, उजुभूतं समाहितम्।&lt;br&gt;&#xA;उच्छुना मण्डपं कत्वा, भोजेसिं सङ्घमुत्तमं॥&lt;br&gt;&#xA;‘‘यं यं योनुपपज्जामि, देवत्तं अथमानुसम्।&lt;br&gt;&#xA;सब्बे सत्ते अभिभोमि, पुञ्ञकम्मस्सिदं फलं॥&lt;br&gt;&#xA;‘‘अट्ठारसे कप्पसते, यं दानमददिं तदा।&lt;br&gt;&#xA;दुग्गतिं नाभिजानामि, उच्छुदानस्सिदं फलं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अरहत्तं पन पत्वा समापत्तिसुखेन वीतिनामेन्तो उपसम्पज्जितुकामो ‘‘मातरं आपुच्छिस्सामी’’ति मातु सन्तिकं गच्छन्तो अन्तरामग्गे देवताय बलिकम्मकरणत्थं मंसपरियेसनं चरन्तेहि पञ्चसतेहि चोरेहि समागच्छि। चोरा च तं अग्गहेसुं ‘‘देवताय बलि भविस्सती’’ति। सो चोरेहि गहितोपि अभीतो अच्छम्भी विप्पसन्नमुखोव अट्ठासि। तं दिस्वा चोरगामणिअच्छरियब्भुतचित्तजातो पसंसन्तो –&lt;br&gt;&#xA;७०५.&lt;br&gt;&#xA;‘‘यञ्ञत्थं वा धनत्थं वा, ये हनाम मयं पुरे।&lt;br&gt;&#xA;अवसेसं भयं होति, वेधन्ति विलपन्ति च॥&lt;br&gt;&#xA;७०६.&lt;br&gt;&#xA;‘‘तस्स ते नत्थि भीतत्तं, भिय्यो वण्णो पसीदति।&lt;br&gt;&#xA;कस्मा न परिदेवेसि, एवरूपे महब्भये’’ति॥ – द्वे गाथा अभासि।&lt;br&gt;&#xA;तत्थ यञ्ञत्थन्ति यजनत्थं देवतानं बलिकम्मकरणत्थं वा। वा-सद्दो विकप्पनत्थो। धनत्थन्ति सापतेय्यहरणत्थम्। ये हनाम मयं पुरेति ये सत्ते मयं पुब्बे हनिम्ह। अतीतत्थे हि इदं वत्तमानवचनम्। अवसेति अवसे असेरिके कत्वा। तन्ति तेसम्। ‘‘अवसेसन्ति’’पि पठन्ति। अम्हेहि गहितेसु तं एकं ठपेत्वा अवसेसानं; अयमेव वा पाठो। भयं होतीति मरणभयं होति। येन ते वेधन्ति विलपन्ति,चित्तुत्रासेन वेधन्ति , ‘‘सामि, तुम्हाकं इदञ्चिदञ्च दस्साम, दासा भविस्सामा’’तिआदिकं वदन्ता विलपन्ति।&lt;br&gt;&#xA;तस्स तेति यो त्वं अम्हेहि देवताय बलिकम्मत्थं जीविता वोरोपेतुकामेहि उक्खित्तासिकेहि सन्तज्जितो, तस्स ते। भीतत्तन्ति भीतभावो, भयन्ति अत्थो। भिय्यो वण्णो पसीदतीति पकतिवण्णतो उपरिपि ते मुखवण्णो विप्पसीदति। थेरस्स किर तदा ‘‘सचे इमे मारेस्सन्ति, इदानेवाहं अनुपादाय परिनिब्बायिस्सामि, दुक्खभारो विगच्छिस्सती’’ति उळारं पीतिसोमनस्सं उप्पज्जि। एवरूपे महब्भयेति एदिसे महति मरणभये उपट्ठिते। हेतुअत्थे वा एतं भुम्मवचनम्।&lt;br&gt;&#xA;इदानि थेरो चोरगामणिस्स पटिवचनदानमुखेन धम्मं देसेन्तो –&lt;br&gt;&#xA;७०७.&lt;br&gt;&#xA;‘‘नत्थि चेतसिकं दुक्खं, अनपेक्खस्स गामणि।&lt;br&gt;&#xA;अतिक्कन्ता भया सब्बे, खीणसंयोजनस्स वे॥&lt;br&gt;&#xA;७०८.&lt;br&gt;&#xA;‘‘खीणाय भवनेत्तिया, दिट्ठे धम्मे यथातथे।&lt;br&gt;&#xA;न भयं मरणे होति, भारनिक्खेपने यथा॥&lt;br&gt;&#xA;७०९.&lt;br&gt;&#xA;‘‘सुचिण्णं ब्रह्मचरियं मे, मग्गो चापि सुभावितो।&lt;br&gt;&#xA;मरणे मे भयं नत्थि, रोगानमिव सङ्खये॥&lt;br&gt;&#xA;७१०.&lt;br&gt;&#xA;‘‘सुचिण्णं ब्रह्मचरियं मे, मग्गो चापि सुभावितो।&lt;br&gt;&#xA;निरस्सादा भवा दिट्ठा, विसं पित्वाव छड्डितं॥&lt;br&gt;&#xA;७११.&lt;br&gt;&#xA;‘‘पारगू अनुपादानो, कतकिच्चो अनासवो।&lt;br&gt;&#xA;तुट्ठो आयुक्खया होति, मुत्तो आघातना यथा॥&lt;br&gt;&#xA;७१२.&lt;br&gt;&#xA;‘‘उत्तमं धम्मतं पत्तो, सब्बलोके अनत्थिको।&lt;br&gt;&#xA;आदित्ताव घरा मुत्तो, मरणस्मिं न सोचति॥&lt;br&gt;&#xA;७१३.&lt;br&gt;&#xA;‘‘यदत्थि सङ्गतं किञ्चि, भवो वा यत्थ लब्भति।&lt;br&gt;&#xA;सब्बं अनिस्सरं एतं, इति वुत्तं महेसिना॥&lt;br&gt;&#xA;७१४.&lt;br&gt;&#xA;‘‘यो तं तथा पजानाति, यथा बुद्धेन देसितम्।&lt;br&gt;&#xA;न गण्हाति भवं किञ्चि, सुतत्तंव अयोगुळं॥&lt;br&gt;&#xA;७१५.&lt;br&gt;&#xA;‘‘न मे होति ‘अहोसि’न्ति, ‘भविस्स’न्ति न होति मे।&lt;br&gt;&#xA;सङ्खारा विगमिस्सन्ति, तत्थ का परिदेवना॥&lt;br&gt;&#xA;७१६.&lt;br&gt;&#xA;‘‘सुद्धं धम्मसमुप्पादं, सुद्धं सङ्खारसन्ततिम्।&lt;br&gt;&#xA;पस्सन्तस्स यथाभूतं, न भयं होति गामणि॥&lt;br&gt;&#xA;७१७.&lt;br&gt;&#xA;‘‘तिणकट्ठसमं लोकं, यदा पञ्ञाय पस्सति।&lt;br&gt;&#xA;ममत्तं सो असंविन्दं, ‘नत्थि मे’ति न सोचति॥&lt;br&gt;&#xA;७१८.&lt;br&gt;&#xA;‘‘उक्कण्ठामि सरीरेन, भवेनम्हि अनत्थिको।&lt;br&gt;&#xA;सोयं भिज्जिस्सति कायो, अञ्ञो च न भविस्सति॥&lt;br&gt;&#xA;७१९.&lt;br&gt;&#xA;‘‘यं वो किच्चं सरीरेन, तं करोथ यदिच्छथ।&lt;br&gt;&#xA;न मे तप्पच्चया तत्थ, दोसो पेमञ्च हेहिती’’ति॥ –&lt;br&gt;&#xA;इमा गाथा अभासि।&lt;br&gt;&#xA;७२०.&lt;br&gt;&#xA;‘‘तस्स तं वचनं सुत्वा, अब्भुतं लोमहंसनम्।&lt;br&gt;&#xA;सत्थानि निक्खिपित्वान, माणवा एतदब्रवु’’न्ति॥ –&lt;br&gt;&#xA;अयं सङ्गीतिकारेहि वुत्तगाथा। इतो अपरा तिस्सो चोरानं, थेरस्स च वचनपटिवचनगाथा –&lt;br&gt;&#xA;७२१.&lt;br&gt;&#xA;‘‘किं भदन्ते करित्वान, को वा आचरियो तव।&lt;br&gt;&#xA;कस्स सासनमागम्म, लब्भते तं असोकता॥&lt;br&gt;&#xA;७२२.&lt;br&gt;&#xA;‘‘सब्बञ्ञू सब्बदस्सावी, जिनो आचरियो मम।&lt;br&gt;&#xA;महाकारुणिको सत्था, सब्बलोकतिकिच्छको॥&lt;br&gt;&#xA;७२३.&lt;br&gt;&#xA;‘‘तेनायं देसितो धम्मो, खयगामी अनुत्तरो।&lt;br&gt;&#xA;तस्स सासनमागम्म, लब्भते तं असोकता॥&lt;br&gt;&#xA;७२४.&lt;br&gt;&#xA;‘‘सुत्वान चोरा इसिनो सुभासितं, निक्खिप्प सत्थानि च आवुधानि च।&lt;br&gt;&#xA;तम्हा च कम्मा विरमिंसु एके, एके च पब्बज्जमरोचयिंसु॥&lt;br&gt;&#xA;७२५.&lt;br&gt;&#xA;‘‘ते पब्बजित्वा सुगतस्स सासने, भावेत्व बोज्झङ्गबलानि पण्डिता।&lt;br&gt;&#xA;उदग्गचित्ता सुमना कतिन्द्रिया, फुसिंसु निब्बानपदं असङ्खत’’न्ति॥ –&lt;br&gt;&#xA;इमापि सङ्गीतिकारेहि वुत्तगाथा।&lt;br&gt;&#xA;तत्थ नत्थि चेतसिकं दुक्खं, अनपेक्खस्स, गामणीति गामणि, अपेक्खाय, तण्हाय, अभावेन अनपेक्खस्स मादिसस्स, लोहितसभावो पुब्बो विय, चेतसिकं दुक्खं दोमनस्सं नत्थि, दोमनस्साभावापदेसेन भयाभावं वदति। तेनाह ‘‘अतिक्कन्ता भया सब्बे’’ति। अतिक्कन्ता भया सब्बेति खीणसंयोजनस्स अरहतो पञ्चवीसति महाभया, अञ्ञे च सब्बेपि भया एकंसेन अतिक्कन्ता अतीता, अपगताति अत्थो।&lt;br&gt;&#xA;दिट्ठे धम्मे यथातथेति चतुसच्चधम्मे परिञ्ञापहानसच्छिकिरियभावनावसेन मग्गपञ्ञाय यथाभूतं दिट्ठे। मरणेति मरणहेतु। भारनिक्खेपने यथाति यथा कोचि पुरिसो सीसे ठितेन महता गरुभारेन संसीदन्तो तस्स निक्खेपने, अपनयने न भायति, एवं सम्पदमिदन्ति अत्थो। वुत्तञ्हेतं भगवता –&lt;br&gt;&#xA;‘‘भारा हवे पञ्चक्खन्धा, भारहारो च पुग्गलो।&lt;br&gt;&#xA;भारादानं दुखं लोके, भारनिक्खेपनं सुख’’न्ति॥ (सं॰ नि॰ ३.२२)।&lt;br&gt;&#xA;सुचिण्णन्ति सुट्ठु चरितम्। ब्रह्मचरियन्ति, सिक्खत्तयसङ्गहं सासनब्रह्मचरियम्। ततो एव मग्गो चापि सुभावितो अट्ठङ्गिको अरियमग्गोपि सम्मदेव भावितो। रोगानमिव सङ्खयेति यथा बहूहि रोगेहि अभिभूतस्स आतुरस्स रोगानं सङ्खये पीतिसोमनस्समेव होति, एवं खन्धरोगसङ्खये मरणे मादिसस्स भयं नत्थि।&lt;br&gt;&#xA;निरस्सादा भवा दिट्ठाति तीहि दुक्खताहि अभिभूता, एकादसहि अग्गीहि आदित्ता, तयो भवा निरस्सादा, अस्सादरहिता, मया दिट्ठा। विसं पित्वाव छड्डितन्ति पमादवसेन विसं पिवित्वा तादिसेन पयोगेन छड्डितं विय मरणे मे भयं नत्थीति अत्थो।&lt;br&gt;&#xA;मुत्तो आघातना यथाति यथा चोरेहि मारणत्थं आघातनं नीतो केनचि उपायेन ततो मुत्तो हट्ठतुट्ठो होति, एवं संसारपारं, निब्बानं, गतत्ता पारगू, चतूहिपि उपादानेहि अनुपादानो, परिञ्ञादीनं सोळसन्नं किच्चानं कतत्ता कतकिच्चो कामासवादीहि अनासवो, आयुक्खया आयुक्खयहेतु तुट्ठो सोमनस्सिको होति।&lt;br&gt;&#xA;उत्तमन्ति सेट्ठम्। धम्मतन्ति, धम्मसभावम्। अरहत्ते सिद्धे सिज्झनहेतु इट्ठादीसु तादिभावम्। सब्बलोकेति सब्बलोकस्मिम्पि, दीघायुकसुखबहुलतादिवसेन संयुत्तेपि लोके। अनत्थिकोति, अनपेक्खो। आदित्ताव घरा मुत्तोति यथा कोचि पुरिसो समन्ततो आदित्ततो पज्जलिततो गेहतो निस्सटो, ततो निस्सरणनिमित्तं न सोचति, एवं खीणासवो मरणनिमित्तं न सोचति।&lt;br&gt;&#xA;यदत्थि सङ्गतं किञ्चीति यंकिञ्चि इमस्मिं लोके अत्थि, विज्जति, उपलब्भति सङ्गतं, सत्तेहि सङ्खारेहि वा समागमो, समोधानम्। ‘‘सङ्खत’’न्तिपि पाठो, तस्स यंकिञ्चि पच्चयेहि समच्च सम्भुय्य कतं, पटिच्चसमुप्पन्नन्ति अत्थो। भवो वा यत्थ लब्भतीति यस्मिं सत्तनिकाये यो उपपत्तिभवो लब्भति। सब्बं अनिस्सरं एतन्ति सब्बमेतं इस्सररहितं, न एत्थ केनचि ‘‘एवं होतू’’ति इस्सरियं वत्तेतुं सक्का। इति वुत्तं महेसिनाति ‘‘सब्बे धम्मा अनत्ता’’ति एवं वुत्तं महेसिना सम्मासम्बुद्धेन। तस्मा ‘‘अनिस्सरं एत’’न्ति पजानन्तो मरणस्मिं न सोचतीति योजना।&lt;br&gt;&#xA;न गण्हाति भवं किञ्चीति यो अरियसावको ‘‘सब्बे सङ्खारा अनिच्चा’’तिआदिना (ध॰ प॰ २७७) यथा बुद्धेन भगवता देसितं, तथा तं भवत्तयं विपस्सनापञ्ञासहिताय मग्गपञ्ञाय पजानाति। सो यथा कोचि पुरिसो सुखकामो दिवसं सन्तत्तं अयोगुळं हत्थेन न गण्हाति, एवं किञ्चि खुद्दकं वा महन्तं वा भवं न गण्हाति, न तत्थ तण्हं करोतीति अत्थो।&lt;br&gt;&#xA;न मे होति ‘‘अहोसि’’न्ति ‘‘अतीतमद्धानं अहं ईदिसो अहोसि’’न्ति अत्तदिट्ठिवसेन न मे चित्तप्पवत्ति अत्थि दिट्ठिया सम्मदेव उग्घाटितत्ता, धम्मसभावस्स च सुदिट्ठत्ता। ‘‘भविस्स’’न्ति न होति मेति ततो एव ‘‘अनागतमद्धानं अहं एदिसो कथं नु खो भविस्सं भवेय्य’’न्ति एवम्पि मे न होति। सङ्खारा विगमिस्सन्तीति एवं पन होति ‘‘यथापच्चयं पवत्तमाना सङ्खाराव, न एत्थ कोचि अत्ता वा अत्तनियं वा, ते च खो विगमिस्सन्ति , विनस्सिस्सन्ति, खणे खणे भिज्जिस्सन्ती’’ति। तत्थ का परिदेवनाति एवं पस्सन्तस्स मादिसस्स तत्थ सङ्खारगते का नाम परिदेवना।&lt;br&gt;&#xA;सुद्धन्ति केवलं, अत्तसारेन असम्मिस्सम्। धम्मसमुप्पादन्ति पच्चयपच्चयुप्पन्नधम्मसमुप्पत्तिं अविज्जादिपच्चयेहि सङ्खारादिधम्ममत्तप्पवत्तिम्। सङ्खारसन्ततिन्ति किलेसकम्मविपाकप्पभेदसङ्खारपबन्धम्। पस्सन्तस्स यथाभूतन्ति सह विपस्सनाय मग्गपञ्ञाय याथावतो जानन्तस्स।&lt;br&gt;&#xA;तिणकट्ठसमं लोकन्ति यथा अरञ्ञे अपरिग्गहे तिणकट्ठे केनचि गय्हमाने अपरस्स ‘‘मय्हं सन्तकं अयं गण्हती’’ति न होति, एवं सो असामिकताय तिणकट्ठसमं सङ्खारलोकं यदा पञ्ञाय पस्सति, सो तत्थ ममत्तं असंविन्दं असंविन्दन्तो अलभन्तो अकरोन्तो। नत्थि मेति ‘‘अहु वत सोहं, तं मे नत्थी’’ति न सोचति।&lt;br&gt;&#xA;उक्कण्ठामि सरीरेनाति असारकेन अभिनुदेन दुक्खेन अकतञ्ञुना असुचिदुग्गन्धजेगुच्छपटिक्कूलसभावेन इमिना कायेन उक्कण्ठामि इमं कायं निब्बिन्दन्तो एवं तिट्ठामि। भवेनम्हि अनत्थिकोति सब्बेनपि भवेन अनत्थिको अम्हि, न किञ्चि भवं पत्थेमि। सोयं भिज्जिस्सति कायोति अयं मम कायो इदानि तुम्हाकं पयोगेन अञ्ञथा वा अञ्ञत्थ भिज्जिस्सति। अञ्ञो च न भविस्सतीति अञ्ञो कायो मय्हं आयतिं न भविस्सति, पुनब्भवाभावतो।&lt;br&gt;&#xA;यं वो किच्चं सरीरेनाति यं तुम्हाकं इमिना सरीरेन पयोजनं, तं करोथ यदिच्छथ, इच्छथ चे। न मे तप्पच्चयाति, तं निमित्तं इमस्स सरीरस्स तुम्हेहि यथिच्छितकिच्चस्स करणहेतु। तत्थाति तेसु करोन्तेसु च अकरोन्तेसु च। दोसो पेमञ्च हेहितीति यथाक्कमं पटिघो अनुनयो न भविस्सति, अत्तनो भवे अपेक्खाय सब्बसो पहीनत्ताति अधिप्पायो। अञ्ञपच्चया अञ्ञत्थ च पटिघानुनयेसु असन्तेसुपि तप्पच्चया, ‘‘तत्था’’ति वचनं यथाधिगतवसेन वुत्तम्।&lt;br&gt;&#xA;तस्साति अधिमुत्तत्थेरस्स। तं वचनन्ति ‘‘नत्थि चेतसिकं दुक्ख’’न्तिआदिकं मरणे भयाभावादिदीपकं, ततो एव अब्भुतं लोमहंसनं वचनं सुत्वा। माणवाति चोरा। चोरा हि ‘‘माणवा’’ति वुच्चन्ति ‘‘माणवेहि सह गच्छन्ति कतकम्मेहि अकतकम्मेहिपी’’तिआदीसु (म॰ नि॰ २.१४९) विय।&lt;br&gt;&#xA;किं भदन्ते करित्वानाति, भन्ते, किं नाम तपोकम्मं कत्वा। को वा तव आचरियो कस्स सासनं, ओवादं निस्साय अयं असोकता मरणकाले सोकाभावो लब्भतीति एतं अत्थं अब्रवुं, पुच्छावसेन कथेसुं, भासिंसु।&lt;br&gt;&#xA;तं सुत्वा थेरो तेसं पटिवचनं देन्तो ‘‘सब्बञ्ञू’’तिआदिमाह। तत्थ सब्बञ्ञूति परोपदेसेन विना सब्बपकारेन सब्बधम्मावबोधनसमत्थस्स आकङ्खापटिबद्धवुत्तिनो अनावरणञाणस्स अधिगमेन अतीतादिभेदं सब्बं जानातीति, सब्बञ्ञू। तेनेव समन्तचक्खुना सब्बस्स दस्सनतो सब्बदस्सावी। यम्हि अनावरणञाणं, तदेव सब्बञ्ञुतञ्ञाणं, नत्थेव असाधारणञाणपाळिया विरोधो विसयुप्पत्तिमुखेन अञ्ञेहि असाधारणभावदस्सनत्थं एकस्सेव ञाणस्स द्विधा वुत्तत्ता। यं पनेत्थ वत्तब्बं, तं इतिवुत्तकवण्णनायं (इतिवु॰ अट्ठ॰ ३८) वित्थारतो वुत्तमेवाति तत्थ वुत्तनयेनेव वेदितब्बम्। पञ्चन्नम्पि मारानं विजयतो जिनो, हीनादिविभागभिन्ने सब्बस्मिं सत्तनिकाये अधिमुत्तवुत्तिताय महतिया करुणाय समन्नागतत्ता महाकारुणिको, दिट्ठधम्मिकसम्परायिकपरमत्थेहि यथारहं वेनेय्यानं अनुसासनतो सत्था, ततो एव सब्बलोकस्स किलेसरोगतिकिच्छनतो सब्बलोकतिकिच्छको, सम्मासम्बुद्धो आचरियो ममाति योजना। खयगामीति निब्बानगामी।&lt;br&gt;&#xA;एवं थेरेन सत्थु सासनस्स च गुणे पकासिते पटिलद्धसद्धा एकच्चे चोरा पब्बजिंसु, एकच्चे उपासकत्तं पवेदेसुम्। तमत्थं दीपेन्तो धम्मसङ्गाहका ‘‘सुत्वान चोरा’’तिआदिना द्वे गाथा अभासिंसु। तत्थ इसिनोति अधिसीलसिक्खादीनं एसनट्ठेन इसिनो, अधिमुत्तत्थेरस्स। निक्खिप्पाति पहाय। सत्थानि च आवुधानि चाति असिआदिसत्थानि चेव धनुकलापादिआवुधानि च। तम्हा च कम्माति ततो चोरकम्मतो।&lt;br&gt;&#xA;ते पब्बजित्वा सुगतस्स सासनेति ते चोरा सोभनगमनतादीहि सुगतस्स भगवतो सासने पब्बज्जं उपगन्त्वा। भावनाविसेसाधिगताय ओदग्यलक्खणाय पीतिया समन्नागमेन उदग्गचित्ता। सुमनाति सोमनस्सप्पत्ता। कतिन्द्रियाति भावितिन्द्रिया। फुसिंसूति अग्गमग्गाधिगमेन असङ्खतं निब्बानं अधिगच्छिंसु। अधिमुत्तो किर चोरे निब्बिसेवने कत्वा, ते तत्थेव ठपेत्वा, मातु सन्तिकं गन्त्वा, मातरं आपुच्छित्वा, पच्चागन्त्वा तेहि सद्धिं उपज्झायस्स सन्तिकं गन्त्वा, पब्बाजेत्वा उपसम्पदं अकासि। अथ तेसं कम्मट्ठानं आचिक्खि , ते नचिरस्सेव अरहत्ते पतिट्ठहिंसु। तेन वुत्तं ‘‘पब्बजित्वा…पे॰… असङ्खत’’न्ति।&lt;br&gt;&#xA;अधिमुत्तत्थेरगाथावण्णना निट्ठिता।&lt;/p&gt;</description>
    </item>
    <item>
      <title>१७. तिंसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/17_tiMsanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/17_tiMsanipAto/</guid>
      <description>&lt;p&gt;१७. तिंसनिपातो&lt;/p&gt;&#xA;&lt;h2 id=&#34;१-फससतथरगथवणणन&#34;&gt;१. फुस्सत्थेरगाथावण्णना&lt;/h2&gt;&#xA;&lt;p&gt;तिंसनिपाते पासादिके बहू दिस्वातिआदिका आयस्मतो फुस्सत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं कुसलं उपचिनित्वा देवमनुस्सेसु संसरन्तो इमस्मिं बुद्धुप्पादे एकस्स मण्डलिकरञ्ञो पुत्तो हुत्वा निब्बत्ति, फुस्सोति नामं अहोसि। सो विञ्ञुतं पत्तो खत्तियकुमारेहि सिक्खितब्बसिप्पेसु निप्फत्तिं गतो। उपनिस्सयसम्पन्नत्ता कामेसु अलग्गचित्तो अञ्ञतरस्स महाथेरस्स सन्तिके धम्मं सुत्वा पटिलद्धसद्धो पब्बजित्वा चरियानुकूलं कम्मट्ठानं गहेत्वा भावनं अनुयुञ्जन्तो झानानि निब्बत्तेत्वा झानपादकं विपस्सनं पट्ठपेत्वा नचिरस्सेव छळभिञ्ञो अहोसि। अथेकदिवसं पण्डरगोत्तो नाम एको तापसो तस्स सन्तिके धम्मं सुत्वा निसिन्नो सम्बहुले भिक्खू सीलाचारसम्पन्ने सुसंवुतिन्द्रिये भावितकाये भावितचित्ते दिस्वा पसन्नचित्तो ‘‘साधु वतायं पटिपत्ति लोके चिरं तिट्ठेय्या’’ति चिन्तेत्वा ‘‘कथं नु खो, भन्ते, अनागतमद्धानं भिक्खूनं पटिपत्ति भविस्सती’’ति थेरं पुच्छि। तमत्थं दस्सेन्तो सङ्गीतिकारा –&lt;br&gt;&#xA;९४९.&lt;br&gt;&#xA;‘‘पासादिके बहू दिस्वा, भावितत्ते सुसंवुते।&lt;br&gt;&#xA;इसि पण्डरसगोत्तो, अपुच्छि फुस्ससव्हय’’न्ति॥ – गाथं आदितो ठपेसुम्।&lt;br&gt;&#xA;तत्थ पासादिकेति अत्तनो पटिपत्तिया पसादारहे। बहूति सम्बहुले। भावितत्तेति समथविपस्सनाभावनाहि भावितचित्ते। सुसंवुतेति सुट्ठु संवुतिन्द्रिये। इसीति तापसो। पण्डरसगोत्तोति पण्डरस्स नाम इसिनो वंसे जातत्ता तेन समानगोत्तो। फुस्ससव्हयन्ति फुस्ससद्देन अव्हातब्बं, फुस्सनामकन्ति अत्थो।&lt;br&gt;&#xA;९५०.&lt;br&gt;&#xA;‘‘किं छन्दा किमधिप्पाया, किमाकप्पा भविस्सरे।&lt;br&gt;&#xA;अनागतम्हि कालम्हि, तं मे अक्खाहि पुच्छितो’’ति॥ –&lt;br&gt;&#xA;अयं तस्स इसिनो पुच्छागाथा।&lt;br&gt;&#xA;तत्थ किं छन्दाति इमस्मिं सासने अनागते भिक्खू कीदिसच्छन्दा कीदिसाधिमुत्तिका, किं हीनाधिमुत्तिका, उदाहु पणीताधिमुत्तिकाति अत्थो। किमधिप्पायाति कीदिसाधिप्पाया कीदिसज्झासया, किं संकिलेसज्झासया, उदाहु वोदानज्झासयाति अत्थो। अथ वा छन्दा नाम कत्तुकम्यता, तस्मा कीदिसी तेसं कत्तुकम्यताति अत्थो। अधिप्पायो अज्झासयोयेव। किमाकप्पाति कीदिसाकप्पा। आकप्पाति च वेसगहणादिवारित्तचारित्तवन्तोति अत्थो। भविस्सरेति भविस्सन्ति। तं मेति तं अनागते भिक्खूनं छन्दाधिप्पायाकप्पभेदं पुच्छितो मय्हं अक्खाहि कथेहीति थेरं अज्झेसति। तस्स थेरो तमत्थं आचिक्खन्तो सक्कच्चसवने ताव नियोजेतुं –&lt;br&gt;&#xA;९५१.&lt;br&gt;&#xA;‘‘सुणोहि वचनं मय्हं, इसि पण्डरसव्हय।&lt;br&gt;&#xA;सक्कच्चं उपधारेहि, आचिक्खिस्साम्यनागत’’न्ति॥ – गाथमाह।&lt;br&gt;&#xA;तस्सत्थो – भो पण्डरनाम इसि, यं त्वं मं पुच्छसि, तं ते अनागतं आचिक्खिस्सामि, आचिक्खतो पन मम वचनं सुणाहि अनागतत्थदीपनतो संवेगावहतो च सक्कच्चं उपधारेहीति।&lt;br&gt;&#xA;अथ थेरो अनागतंसञाणेन भिक्खूनं भिक्खुनीनञ्च भाविनिं पवत्तिं यथाभूतं दिस्वा तस्स आचिक्खन्तो –&lt;br&gt;&#xA;९५२.&lt;br&gt;&#xA;‘‘कोधना उपनाही च, मक्खी थम्भी सठा बहू।&lt;br&gt;&#xA;इस्सुकी नानावादा च, भविस्सन्ति अनागते॥&lt;br&gt;&#xA;९५३.&lt;br&gt;&#xA;‘‘अञ्ञातमानिनो धम्मे, गम्भीरे तीरगोचरा।&lt;br&gt;&#xA;लहुका अगरू धम्मे, अञ्ञमञ्ञमगारवा॥&lt;br&gt;&#xA;९५४.&lt;br&gt;&#xA;‘‘बहू आदीनवा लोके, उप्पज्जिस्सन्त्यनागते।&lt;br&gt;&#xA;सुदेसितं इमं धम्मं, किलेसिस्सन्ति दुम्मती॥&lt;br&gt;&#xA;९५५.&lt;br&gt;&#xA;‘‘गुणहीनापि सङ्घम्हि, वोहरन्ता विसारदा।&lt;br&gt;&#xA;बलवन्तो भविस्सन्ति, मुखरा अस्सुताविनो॥&lt;br&gt;&#xA;९५६.&lt;br&gt;&#xA;‘‘गुणवन्तोपि सङ्घम्हि, वोहरन्ता यथात्थतो।&lt;br&gt;&#xA;दुब्बला ते भविस्सन्ति, हिरीमना अनत्थिका॥&lt;br&gt;&#xA;९५७.&lt;br&gt;&#xA;‘‘रजतं जातरूपञ्च, खेत्तं वत्थुमजेळकं॥&lt;br&gt;&#xA;दासिदासञ्च दुम्मेधा, सादियिस्सन्त्यनागते॥&lt;br&gt;&#xA;९५८.&lt;br&gt;&#xA;‘‘उज्झानसञ्ञिनो बाला, सीलेसु असमाहिता।&lt;br&gt;&#xA;उन्नळा विचरिस्सन्ति, कलहाभिरता मगा॥&lt;br&gt;&#xA;९५९.&lt;br&gt;&#xA;‘‘उद्धता च भविस्सन्ति, नीलचीवरपारुता।&lt;br&gt;&#xA;कुहा थद्धा लपा सिङ्गी, चरिस्सन्त्यरिया विय॥&lt;br&gt;&#xA;९६०.&lt;br&gt;&#xA;‘‘तेलसण्ठेहि केसेहि, चपला अञ्जनक्खिका।&lt;br&gt;&#xA;रथियाय गमिस्सन्ति, दन्तवण्णिकपारुता॥&lt;br&gt;&#xA;९६१.&lt;br&gt;&#xA;‘‘अजेगुच्छं विमुत्तेहि, सुरत्तं अरहद्धजम्।&lt;br&gt;&#xA;जिगुच्छिस्सन्ति कासावं, ओदातेसु समुच्छिता॥&lt;br&gt;&#xA;९६२.&lt;br&gt;&#xA;‘‘लाभकामा भविस्सन्ति, कुसीता हीनवीरिया।&lt;br&gt;&#xA;किच्छन्ता वनपत्थानि, गामन्तेसु वसिस्सरे॥&lt;br&gt;&#xA;९६३.&lt;br&gt;&#xA;‘‘ये ये लाभं लभिस्सन्ति, मिच्छाजीवरता सदा।&lt;br&gt;&#xA;ते तेव अनुसिक्खन्ता, भजिस्सन्ति असंयता॥&lt;br&gt;&#xA;९६४.&lt;br&gt;&#xA;‘‘ये ये अलाभिनो लाभं, न ते पुज्जा भविस्सरे।&lt;br&gt;&#xA;सुपेसलेपि ते धीरे, सेविस्सन्ति न ते तदा॥&lt;br&gt;&#xA;९६५.&lt;br&gt;&#xA;‘‘मिलक्खुरजनं रत्तं, गरहन्ता सकं धजम्।&lt;br&gt;&#xA;तित्थियानं धजं केचि, धारिस्सन्त्यवदातकं॥&lt;br&gt;&#xA;९६६.&lt;br&gt;&#xA;‘‘अगारवो च कासावे, तदा तेसं भविस्सति।&lt;br&gt;&#xA;पटिसङ्खा च कासावे, भिक्खूनं न भविस्सति॥&lt;br&gt;&#xA;९६७.&lt;br&gt;&#xA;‘‘अभिभूतस्स दुक्खेन, सल्लविद्धस्स रुप्पतो।&lt;br&gt;&#xA;पटिसङ्खा महाघोरा, नागस्सासि अचिन्तिया॥&lt;br&gt;&#xA;९६८.&lt;br&gt;&#xA;‘‘छद्दन्तो हि तदा दिस्वा, सुरत्तं अरहद्धजम्।&lt;br&gt;&#xA;तावदेवभणी गाथा, गजो अत्थोपसंहिता॥&lt;br&gt;&#xA;९६९.&lt;br&gt;&#xA;‘‘अनिक्कसावो कासावं, यो वत्थं परिधस्सति।&lt;br&gt;&#xA;अपेतो दमसच्चेन, न सो कासावमरहति॥&lt;br&gt;&#xA;९७०.&lt;br&gt;&#xA;‘‘यो च वन्तकसावस्स, सीलेसु सुसमाहितो।&lt;br&gt;&#xA;उपेतो दमसच्चेन, स वे कासावमरहति॥&lt;br&gt;&#xA;९७१.&lt;br&gt;&#xA;‘‘विपन्नसीलो दुम्मेधो, पाकटो कामकारियो।&lt;br&gt;&#xA;विब्भन्तचित्तो निस्सुक्को, न सो कासावमरहति॥&lt;br&gt;&#xA;९७२.&lt;br&gt;&#xA;‘‘यो च सीलेन सम्पन्नो, वीतरागो समाहितो।&lt;br&gt;&#xA;ओदातमनसङ्कप्पो, स वे कासावमरहति॥&lt;br&gt;&#xA;९७३.&lt;br&gt;&#xA;‘‘उद्धतो उन्नळो बालो, सीलं यस्स न विज्जति।&lt;br&gt;&#xA;ओदातकं अरहति, कासावं किं करिस्सति॥&lt;br&gt;&#xA;९७४.&lt;br&gt;&#xA;‘‘भिक्खू च भिक्खुनियो च, दुट्ठचित्ता अनादरा।&lt;br&gt;&#xA;तादीनं मेत्तचित्तानं, निग्गण्हिस्सन्त्यनागते॥&lt;br&gt;&#xA;९७५.&lt;br&gt;&#xA;‘‘सिक्खापेन्तापि थेरेहि, बाला चीवरधारणम्।&lt;br&gt;&#xA;न सुणिस्सन्ति दुम्मेधा, पाकटा कामकारिया॥&lt;br&gt;&#xA;९७६.&lt;br&gt;&#xA;‘‘ते तथा सिक्खिता बाला, अञ्ञमञ्ञं अगारवा।&lt;br&gt;&#xA;नादियिस्सन्तुपज्झाये, खळुङ्को विय सारथिं॥&lt;br&gt;&#xA;९७७.&lt;br&gt;&#xA;‘‘एवं अनागतद्धानं, पटिपत्ति भविस्सति।&lt;br&gt;&#xA;भिक्खूनं भिक्खुनीनञ्च, पत्ते कालम्हि पच्छिमे॥&lt;br&gt;&#xA;९७८.&lt;br&gt;&#xA;‘‘पुरा आगच्छते एतं, अनागतं महब्भयम्।&lt;br&gt;&#xA;सुब्बचा होथ सखिला, अञ्ञमञ्ञं सगारवा॥&lt;br&gt;&#xA;९७९.&lt;br&gt;&#xA;‘‘मेत्तचित्ता कारुणिका, होथ सीलेसु संवुता।&lt;br&gt;&#xA;आरद्धवीरिया पहितत्ता, निच्चं दळ्हपरक्कमा॥&lt;br&gt;&#xA;९८०.&lt;br&gt;&#xA;‘‘पमादं भयतो दिस्वा, अप्पमादञ्च खेमतो।&lt;br&gt;&#xA;भावेथट्ठङ्गिकं मग्गं, फुसन्ता अमतं पद’’न्ति॥ – इमा गाथा अभासि।&lt;br&gt;&#xA;तत्थ कोधनाति कुज्झनसीला। भविस्सन्ति अनागतेति सम्बन्धो। किं थेरस्स काले तथा नाहेसुन्ति? न नाहेसुम्। तदा पन कल्याणमित्तबहुलताय ओवादकेसु विञ्ञापकेसु सब्रह्मचारीसु बहूसु विज्जमानेसु किलेसेसु बलवन्तेसु पटिसङ्खानबहुलताय च येभुय्येन भिक्खू अक्कोधना अहेसुं, आयतिं तब्बिपरियाये अतिकोधना भविस्सन्ति, तस्मा ‘‘अनागते’’ति वुत्तम्। सेसपदेसुपि एसेव नयो। उपनाहीति आघातवत्थूसु आघातस्स उपनय्हनसीला उपनाहसम्भवतो वा उपनाही। तत्थ पुरिमकालिको ब्यापादो कोधो, अपरकालिको उपनाहो। सकिं पवत्तो वा दोसो कोधो, अनेकक्खत्तुं पवत्तो उपनाहो। परेसं विज्जमाने गुणे मक्खन्ति पुञ्जन्ति, तेसं वा उदकपुञ्जनिया विय उदकस्स मक्खो मक्खनं पुञ्जनं एतेसं अत्थीति मक्खी। अतिमानलक्खणो थम्भो एतेसं अत्थीति थम्भी। सठाति असन्तगुणविभावनलक्खणेन साठेय्येन समन्नागता। इस्सुकीति परसम्पत्तिखिय्यनलक्खणाय इस्साय समन्नागता। नानावादाति अञ्ञमञ्ञं विरुद्धवादा विरुद्धदिट्ठिका, कलहकारका चाति अत्थो।&lt;br&gt;&#xA;अञ्ञातमानिनो धम्मे, गम्भीरे तीरगोचराति गम्भीरे दुरोभासे सद्धम्मे अञ्ञाते एव ‘‘ञातोति, दिट्ठो’’ति एवं मानिनो, ततो एव तस्स ओरभागे पवत्तिताय ओरिमतीरगोचरा। लहुकाति लहुसभावा चपला। अगरू धम्मेति सद्धम्मे गारवरहिता। अञ्ञमञ्ञमगारवाति अञ्ञमञ्ञस्मिं अप्पतिस्सा, सङ्घे सब्रह्मचारीसु च गरुगारवविरहिता। बहू आदीनवाति वुत्तप्पकारा, वक्खमाना च बहू अनेकदोसा अन्तराया । लोकेति सत्तलोके। उप्पज्जिस्सन्त्यनागतेति अनागते पातु भविस्सन्ति। सुदेसितं इमं धम्मन्ति, सम्मासम्बुद्धेन सुट्ठु अविपरीतं आदिकल्याणादिप्पकारेन देसितं इमं आगमसद्धम्मम्। किलेसिस्सन्तीति किलिट्ठं किलेसदूसितं करिस्सन्ति, ‘‘आपत्तिं ‘अनापत्ती’ति गरुकापत्तिं ‘लहुकापत्ती’’’तिआदिना दुच्चरितसंकिलेसेन असद्धम्मेन सण्हसुखुमं रूपारूपधम्मं पटिक्खिपिस्सन्ति, दिट्ठिसंकिलेसेन उभयत्रापि तण्हासंकिलेसेन संकिलेसिस्सन्ति मलिनं करिस्सन्ति। दुम्मतीति निप्पञ्ञा। वुत्तञ्हेतं भगवता – ‘‘भविस्सन्ति, भिक्खवे, भिक्खू अनागतमद्धानं…पे॰… अभिधम्मकथं वेदल्लकथं कथेन्ता कण्हधम्मं ओक्कममाना न बुज्झिस्सन्ती’’ति (अ॰ नि॰ ५.७९)।&lt;br&gt;&#xA;गुणहीनाति सीलादिगुणविरहिता दुस्सीला, अलज्जिनो च। अथ वा गुणहीनाति विनयवारित्तादिगुणेन हीना धम्मविनये अप्पकतञ्ञुनो। सङ्घम्हीति सङ्घमज्झे। वोहरन्ताति कथेन्ता, सङ्घे विनिच्छयकथाय वत्तमानाय यंकिञ्चि भणन्ता। विसारदाति निब्भया पगब्भा। बलवन्तोति पक्खबलेन बलवन्तो। मुखराति मुखखरा खरवादिनो। अस्सुताविनोति न सुतवन्तो, केवलं लाभसक्कारसिलोकसन्निस्सयेन गुणधरा हुत्वा ‘‘धम्मं ‘अधम्मो’ति, अधम्मञ्च ‘धम्मो’ति, विनयं ‘अविनयो’ति, अविनयञ्च ‘विनयो’’’ति एवं अत्तना यथिच्छितमत्थं सङ्घमज्झे पतिट्ठपेन्ता बलवन्तो भविस्सन्ति।&lt;br&gt;&#xA;गुणवन्तोति सीलादिगुणसम्पन्ना। वोहरन्ता यथात्थतोति अत्थानुरूपं, अविपरीतत्थं ‘‘धम्मं ‘धम्मो’ति, अधम्मं ‘अधम्मो’ति, विनयं ‘विनयो’ति अविनयं ‘अविनयो’’’ति एवं दीपेन्ता। दुब्बला ते भविस्सन्तीति परिसायं अलज्जुस्सन्नताय बलविरहिता ते भविस्सन्ति, तेसं वचनं न तिट्ठिस्सति। हिरीमना अनत्थिकाति हिरीमन्तो केनचि अनत्थिका। ते हि धम्मेन वत्तुं समत्थापि पापजिगुच्छताय अप्पकिच्चताय च केहिचि विरोधं अकरोन्ता अत्तनो वादं पतिट्ठापेतुं न वायमन्ता दिट्ठाविकम्मं वा अधिट्ठानं वा अकत्वा तुण्ही होन्ति।&lt;br&gt;&#xA;रजतन्ति रूपियं, तेन कहापणलोहमासकादीनम्पि सङ्गहो दट्ठब्बो। जातरूपन्ति सुवण्णं, तेन मणिमुत्तादीनम्पि सङ्गहो दट्ठब्बो। वा-सद्दो समुच्चयत्थो ‘‘अपदा वा’’तिआदीसु (अ॰ नि॰ ४.३४; ५.३२; इतिवु॰ ९०) विय। ‘‘रजतजातरूपञ्चा’’ति वा पाठो। खेत्तन्ति यत्थ पुब्बण्णापरण्णं रुहति, तं खेत्तम्। तदत्थं अकतभूमिभागो वत्थु। अजेळकन्ति एळका नाम अजायेव, ते ठपेत्वा अवसेसा पसुजाती अजा नाम। अजेळकग्गहणेनेव हेत्थ गोमहिंसादीनम्पि सङ्गहो कतो। दासिदासञ्चाति दासियो च दासे च। दुम्मेधाति अविद्दसुनो , कप्पियाकप्पियं सारुप्पासारुप्पं अजानन्ता अत्तनो अत्थाय सादियिस्सन्ति सम्पटिच्छिस्सन्ति।&lt;br&gt;&#xA;उज्झानसञ्ञिनोति परे हेट्ठतो कत्वा ओलोकनचित्ता, अनुज्झायितब्बट्ठानेपि वा उज्झानसीला। बालाति दुच्चिन्तितचिन्तनादिना बाललक्खणेन समन्नागता, ततो एव सीलेसु असमाहिता चतुपारिसुद्धिसीलेसु न समाहितचित्ता। उन्नळाति, समुस्सिततुच्छमाना। विचरिस्सन्तीति मानद्धजं उक्खिपित्वा विचरिस्सन्ति। कलहाभिरता मगाति सारम्भबहुलताय करणुत्तरियपसुता कलहे एव अभिरता मगसदिसा मिगा विय अत्तहितापेक्खा घासेसनाभिरता दुब्बलविहेसपराति अत्थो।&lt;br&gt;&#xA;उद्धताति उद्धच्चेन समन्नागता चित्तेकग्गतारहिता। नीलचीवरपारुताति अकप्पियरजनरत्तेन नीलवण्णेन चीवरेन पारुता, तादिसं चीवरं निवासेत्वा चेव पारुपित्वा च विचरणका। कुहाति सामन्तजप्पनादिना कुहनवत्थुना कुहका, असन्तगुणसम्भावनिच्छाय कोहञ्ञं कत्वा परेसं विम्हापया। थद्धाति कोधेन मानेन च थद्धमानसा कक्खळहदया। लपाति लपनका कुहनवुत्तिका, पसन्नमानसेहि मनुस्सेहि ‘‘केन, भन्ते, अय्यस्स अत्थो’’ति पच्चयदायकानं वदापनका, पयुत्तवाचावसेन, निप्पेसिकतावसेन च पच्चयत्थं लपकाति वा अत्थो। सिङ्गीति ‘‘तत्थ कतमं सिङ्गं? यं सिङ्गं सिङ्गारता चातुरता चातुरियं परिक्खतता पारिक्खतिय’’न्ति (विभ॰ ८५२) एवं वुत्तेहि सिङ्गसदिसेहि पाकटकिलेसेहि समन्नागता, सिङ्गारचरिताति अत्थो। ‘‘अरिया विया’’ति इदं ‘‘कुहा’’ति एतस्सेव अत्थदस्सनम्। कुहकानञ्हि अरियानमिव ठितभावं दस्सेन्तो अरिया विय विचरन्तीति आह।&lt;br&gt;&#xA;तेलसण्ठेहीति सित्थकतेलेन वा उदकतेलेन वा ओसण्ठितेहि। चपलाति कायमण्डनपरिक्खारमण्डनादिना चापल्लेन युत्ता। अञ्जनक्खिकाति अलङ्कारञ्जनेन अञ्जितनेत्ता। रथियाय गमिस्सन्तीति भिक्खाचरियाय कुलूपसङ्कमनापदेसेहि, महारच्छाय इतो चितो च परिब्भमिस्सन्ति। दन्तवण्णिकपारुताति दन्तवण्णरत्तेन चीवरेन पारुतसरीरा।&lt;br&gt;&#xA;अजेगुच्छन्ति अजिगुच्छितब्बम्। विमुत्तेहीति अरियेहि। सुरत्तन्ति कप्पियरजनेन सुट्ठु रत्तं, अरहन्तानं बुद्धादीनं चिण्णताय अरहद्धजं जिगुच्छिस्सन्ति कासावम्। कस्मा? ओदातेसु समुच्छिता गेधं आपन्ना। दन्तवण्णपारुपनस्स हि इदं कारणवचनम्। ते हि सेतकं सम्भावेन्ता ‘‘सब्बेन सब्बं सेतके गहिते लिङ्गपरिच्चागो एव सिया’’ति दन्तवण्णं पारुपन्ति।&lt;br&gt;&#xA;लाभकामाति लाभगिद्धा। भिक्खाचरियासुपि कोसज्जयोगतो कुसीता। समणधम्मं कातुं चित्तस्स उस्साहाभावेन हीनवीरिया। किच्छन्ताति, किलमन्ता, वनपत्थेसु वसितुं किच्छन्ता किलन्तचित्ताति अत्थो। गामन्तेसूति गामन्तसेनासनेसु गामसमीपेसु सेनासनेसु, गामद्वारेसु वा सेनासनेसु। वसिस्सरेति वसिस्सन्ति।&lt;br&gt;&#xA;ते तेव अनुसिक्खन्ताति ये ये मिच्छाजीवप्पयोगेन लद्धलाभा, ते ते एव पुग्गले अनुसिक्खन्ता भमिस्सन्ति। भमिस्सन्तीति सयम्पि ते विय मिच्छाजीवेन लाभं उप्पादेतुं राजकुलादीनि सेवन्ता परिब्भमिस्सन्ति। ‘‘भजिस्सन्ती’’ति वा पाठो, सेविस्सन्तीति अत्थो। असंयताति सीलसंयमरहिता।&lt;br&gt;&#xA;ये ये अलाभिनो लाभन्ति ये ये भिक्खू मिच्छाजीवपरिवज्जनेन अप्पपुञ्ञताय च लाभस्स पच्चयस्स न लाभिनो, ते पुज्जा पूजनीया पासंसा तदा अनागते काले न भविस्सन्ति। सुपेसलेपि ते धीरेति धितिसम्पन्नताय धीरे सुट्ठु पेसलेपि ते भिक्खू न सेविस्सन्ति, तदा अनागते ते लाभिनो लाभकामाव भिक्खूति अत्थो।&lt;br&gt;&#xA;मिलक्खुरजनं रत्तन्ति कालकच्छकरजनेन रत्तम्। समासपदञ्हेतं, गाथासुखत्थं सानुनासिकनिद्देसो। गरहन्ता सकं धजन्ति अत्तनो धजभूतं कासावं जिगुच्छन्ता। सासने पब्बजितानञ्हि कासावो धजो नाम। तित्थियानं धजं केचीति केचि सक्यपुत्तियभावं पटिजानन्ता एव तित्थियानं सेतवत्थिकानं धजभूतं अवदातकं सेतवत्थं धारेस्सन्ति।&lt;br&gt;&#xA;अगारवो च कासावेति अरहद्धजभूते कासावे अगारवो अबहुमानं तदा अनागते तेसं भविस्सति। पटिसङ्खा च कासावेति ‘‘पटिसङ्खा योनिसो चीवरं पटिसेवामी’’तिआदिना (म॰ नि॰ १.२३; अ॰ नि॰ ६.५८) नयेन पच्चवेक्खणमत्तम्पि कासावपरिभोगे न भविस्सति।&lt;br&gt;&#xA;कासावं धारेन्तेन कासावं बहुमानेन ‘‘दुच्चरिततो ओरमितब्ब’’न्ति कासावस्स गरुकातब्बभावे छद्दन्तजातकमुदाहरन्तो ‘‘अभिभूतस्स दुक्खेना’’तिआदिमाह। तत्थ सल्लविद्धस्साति पुथुना सविसेन सल्लेन विद्धस्स, ततो एव महता दुक्खेन अभिभूतस्स। रुप्पतोति सरीरविकारं आपज्जतो। महाघोराति सरीरजीवितेसु निरपेक्खताय भिम्मा गरुतरा पटिसङ्खा अञ्ञेहि अचिन्तिया चिन्तामत्तेन पवत्तेतुं असक्कुणेय्या छद्दन्तमहानागस्सआसि, अहोसि। छद्दन्तनागराजकाले हि बोधिसत्तो सोणुत्तरेन नाम नेसादेन पटिच्छन्नट्ठाने ठत्वा विसपीतेन सल्लेन विद्धो महता दुक्खेन अभिभूतो तं गहेत्वा परिदहितं कासावं दिस्वा ‘‘अयं अरियद्धजेन पटिच्छन्नो, न मया हिंसितब्बो’’ति तत्थ मेत्तचित्तमेव पच्चुपट्ठपेत्वा उपरिधम्मं देसेसि। यथाह –&lt;br&gt;&#xA;‘‘समप्पितो पुथुसल्लेन नागो,&lt;br&gt;&#xA;अदुट्ठचित्तो लुद्दकमज्झभासि।&lt;br&gt;&#xA;किमत्थयं किस्स वा सम्म हेतु,&lt;br&gt;&#xA;ममं वधी कस्स वायं पयोगो’’तिआदि॥ (जा॰ १.१६.१२४)।&lt;br&gt;&#xA;इममत्थं दस्सेन्तो थेरो ‘‘छद्दन्तो ही’’तिआदिमाह। तत्थ सुरत्तं अरहद्धजन्ति सोणुत्तरेन परिदहितकासावं सन्धायाह। अभणीति अभासि। गाथाति गाथायो। गजोति छद्दन्तो नागराजा। अत्थोपसंहिताति अत्थसन्निस्सिता हिता, हितयुत्ताति अत्थो।&lt;br&gt;&#xA;छद्दन्तनागराजेन वुत्तगाथासु अनिक्कसावोति रागादीहि कसावेहि कसावो, परिदहिस्सतीति निवासनपारुपनअत्थरणवसेन परिभुञ्जिस्सति। ‘‘परिधस्सती’’ति वा पाठो। अपेतो दमसच्चेनाति इन्द्रियदमेन चेव परमत्थसच्चपक्खिकेन वचीसच्चेन च अपेतो, वियुत्तो परिच्चत्तोति अत्थो। न सोति सो एवरूपो पुग्गलो कासावं परिदहितुं नारहति।&lt;br&gt;&#xA;वन्तकसावस्साति चतूहि मग्गेहि वन्तकसावो छड्डितकसावो पहीनकसावो अस्स भवेय्याति अत्थो। सीलेसूति चतुपारिसुद्धिसीलेसु। सुसमाहितोति सुट्ठु समाहितो। उपेतोति इन्द्रियदमेन चेव वुत्तप्पकारेन सच्चेन च उपगतो समन्नागतो। स वेति सो एवरूपो पुग्गलो तं गन्धकासाववत्थं एकन्तेन अरहतीति अत्थो।&lt;br&gt;&#xA;विपन्नसीलोति भिन्नसीलो। दुम्मेधोति निप्पञ्ञो सीलविसोधनपञ्ञाय विरहितो। पाकटोति ‘‘दुस्सीलो अय’’न्ति पाकटो पकासो, विक्खित्तिन्द्रियताय वा पाकटो पाकटिन्द्रियोति अत्थो। कामकारियोति भिन्नसंवरताय यथिच्छितकारको, कामस्स वा मारस्स यथाकामकरणीयो। विब्भन्तचित्तोति रूपादीसु विसयेसु विक्खित्तचित्तो। निस्सुक्कोति असुक्को सुक्कधम्मरहितो हिरोत्तप्पविवज्जितो, कुसलधम्मसम्पादनउस्सुक्करहितो वा।&lt;br&gt;&#xA;वीतरागोति विगतच्छन्दरागो। ओदातमनसङ्कप्पोति सुविसुद्धमनोवितक्को, अनाविलसङ्कप्पो वा।&lt;br&gt;&#xA;कासावं किं करिस्सतीति यस्स सीलं नत्थि, तस्स कासावं किं नाम पयोजनं साधेस्सति, चित्तकतसदिसं तस्स पब्बजितलिङ्गन्ति अत्थो।&lt;br&gt;&#xA;दुट्ठचित्ताति रागादिदोसेहि दूसितचित्ता। अनादराति सत्थरि धम्मे अञ्ञमञ्ञञ्च आदररहिता अगारवा। तादीनं मेत्तचित्तानन्ति मेत्ताभावनाय सम्पयुत्तहदये तेनेव अरहत्ताधिगमेन इट्ठादीसु तादिभावप्पत्ते उळारगुणे। उपयोगत्थे हि इदं सामिवचनम्। निग्गण्हिस्सन्तीति ‘‘सीलादिसम्पन्ने दिस्वा ते सम्भावेन्ता विपन्नसीले अम्हे न बहुं मञ्ञिस्सन्ती’’ति अत्तनि अगारवभयेन यथा ते उब्बाळ्हा पक्कमिस्सन्ति, तथा बाधिस्सन्तीति अत्थो।&lt;br&gt;&#xA;सिक्खापेन्तापीति सिक्खापियमानापि। कम्मत्थे हि अयं कत्तुनिद्देसो। थेरेहीति अत्तनो आचरियुपज्झायेहि। चीवरधारणन्ति इदं समणपटिपत्तिया निदस्सनमत्तं, तस्मा ‘‘एवं ते अभिक्कमितब्बं, एवं ते पटिक्कमितब्ब’’न्तिआदिना (अ॰ नि॰ ४.१२२) सिक्खापियमानापीति अत्थो। न सुणिस्सन्तीति ओवादं न गण्हिस्सन्ति।&lt;br&gt;&#xA;ते तथा सिक्खिता बालाति ते अन्धबाला आचरियुपज्झायेहि सिक्खापियमानापि अनादरताय असिक्खिताति। नादियिस्सन्तुपज्झायेति उपज्झाये आचरिये च आदरं न करोन्ति, तेसं अनुसासनियं न तिट्ठन्ति। यथा किं? खळुङ्को विय सारथिं यथा खळुङ्को दुट्ठस्सो अस्सदमकं नादियति न तस्स उपदेसे तिट्ठति, एवं तेपि उपज्झायाचरिये न भायन्ति न सारज्जन्तीति अत्थो।&lt;br&gt;&#xA;‘‘एव’’न्तिआदि वुत्तस्सेवत्थस्स निगमनम्। तत्थ एवन्ति वुत्तप्पकारेन। अनागतद्धानन्ति अनागतमद्धानं, अनागते कालेति अत्थो। तंयेव सरूपतो दस्सेन्तो ‘‘पत्ते कालम्हि पच्छिमे’’ति आह। तत्थ कतमो पच्छिमकालो? ‘‘ततियसङ्गीतितो पट्ठाय पच्छिमकालो’’ति केचि, तं एके नानुजानन्ति। सासनस्स हि पञ्चयुगानि विमुत्तियुगं, समाधियुगं, सीलयुगं, सुतयुगं, दानयुगन्ति। तेसु पठमं विमुत्तियुगं, तस्मिं अन्तरहिते समाधियुगं वत्तति, तस्मिम्पि अन्तरहिते सीलयुगं वत्तति, तस्मिम्पि अन्तरहिते सुतयुगं वत्ततेव। अपरिसुद्धसीलो हि एकदेसेन परियत्तिबाहुसच्चं पग्गय्ह तिट्ठति लाभादिकामताय। यदा पन मातिकापरियोसाना परियत्ति सब्बसो अन्तरधायति, ततो पट्ठाय लिङ्गमत्तमेव अवसिस्सति, तदा यथा तथा धनं संहरित्वा दानमुखेन विस्सज्जेन्ति, सा किर नेसं चरिमा सम्मापटिपत्ति। तत्थ सुतयुगतो पट्ठाय पच्छिमकालो, ‘‘सीलयुगतो पट्ठाया’’ति अपरे।&lt;br&gt;&#xA;एवं थेरो पच्छिमे काले उप्पज्जनकं महाभयं दस्सेत्वा पुन तत्थ सन्निपतितभिक्खूनं ओवादं ददन्तो ‘‘पुरा आगच्छते’’तिआदिना तिस्सो गाथा अभासि। तत्थ पुरा आगच्छते एतन्ति एतं मया तुम्हाकं वुत्तं पटिपत्तिअन्तरायकरं अनागतं महाभयं आगच्छति पुरा, याव आगमिस्सति, तावदेवाति अत्थो। सुब्बचाति वचनक्खमा सोवचस्सकारकेहि धम्मेहि समन्नागता, गरूनं अनुसासनियो पदक्खिणग्गाहिनो होथाति अत्थो। सखिलाति मुदुहदया।&lt;br&gt;&#xA;मेत्तचित्ताति सब्बसत्तेसु हितूपसंहारलक्खणाय मेत्ताय सम्पयुत्तचित्ता। कारुणिकाति करुणाय नियुत्ता परेसं दुक्खापनयनाकारवुत्तिया करुणाय समन्नागता। आरद्धवीरियाति अकुसलानं पहानाय कुसलानं उपसम्पदाय पग्गहितवीरिया। पहितत्ताति निब्बानं पटिपेसितचित्ता। निच्चन्ति सब्बकालम्। दळ्हपरक्कमाति थिरवीरिया।&lt;br&gt;&#xA;पमादन्ति पमज्जनं, कुसलानं धम्मानं अननुट्ठानं, अकुसलेसु च धम्मेसु चित्तवोस्सग्गो। वुत्तञ्हि –&lt;br&gt;&#xA;‘‘तत्थ कतमो पमादो? कायदुच्चरिते वा वचीदुच्चरिते वा मनोदुच्चरिते वा पञ्चसु वा कामगुणेसु चित्तस्स वोस्सग्गो वोस्सग्गानुप्पदानं, कुसलानं धम्मानं भावनाय असक्कच्चकिरियता’’तिआदि (विभ॰ ९३०)।&lt;br&gt;&#xA;अप्पमादन्ति अप्पमज्जनं, सो पमादस्स पटिपक्खतो वेदितब्बो। अत्थतो हि अप्पमादो नाम सतिया अविप्पवासो, उपट्ठिताय सतिया एव चेतं नामम्। अयञ्हेत्थ अत्थो – यस्मा पमादमूलका सब्बे अनत्था, अप्पमादमूलका च सब्बे अत्था, तस्मा पमादं भयतो उपद्दवतो दिस्वा अप्पमादञ्च खेमतो अनुपद्दवतो दिस्वा अप्पमादपटिपत्तिया सिखाभूतं सीलादिक्खन्धत्तयसङ्गहं सम्मादिट्ठिआदीनं अट्ठन्नं अङ्गानं वसेन अट्ठङ्गिकं अरियमग्गं भावेथ, अमतं निब्बानं फुसन्ता सच्छिकरोन्ता अत्तनो सन्ताने उप्पादेथ, दस्सनमग्गमत्ते अट्ठत्वा उपरि तिण्णं मग्गानं उप्पादनवसेन वड्ढेथ, एवं वो अप्पमादभावना सिखापत्ता भविस्सतीति।&lt;br&gt;&#xA;एवं थेरो सम्पत्तपरिसं ओवदति। इमा एव चिमस्स थेरस्स अञ्ञाब्याकरणगाथा अहेसुन्ति।&lt;br&gt;&#xA;फुस्सत्थेरगाथावण्णना निट्ठिता।&lt;/p&gt;</description>
    </item>
    <item>
      <title>१८. चत्तालीसनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/18_chattAlIsanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/18_chattAlIsanipAto/</guid>
      <description>&lt;p&gt;१८. चत्तालीसनिपातो&lt;/p&gt;&#xA;&lt;h2 id=&#34;१-महकससपतथरगथवणणन&#34;&gt;१. महाकस्सपत्थेरगाथावण्णना&lt;/h2&gt;&#xA;&lt;p&gt;चत्तालीसनिपाते न गणेन पुरक्खतोतिआदिका आयस्मतो महाकस्सपत्थेरस्स गाथा। का उप्पत्ति? अयं किर पदुमुत्तरस्स भगवतो काले हंसवतीनगरे वेदेहो नाम असीतिकोटिविभवो कुटुम्बिको अहोसि। सो बुद्धमामको, धम्ममामको, सङ्घमामको उपासको हुत्वा विहरन्तो एकस्मिं उपोसथदिवसे पातोव सुभोजनं भुञ्जित्वा उपोसथङ्गानि अधिट्ठाय गन्धपुप्फादीनि गहेत्वा विहारं गन्त्वा सत्थारं पूजेत्वा वन्दित्वा एकमन्तं निसीदि।&lt;br&gt;&#xA;तस्मिञ्च खणे सत्था महानिसभत्थेरं नाम ततियसावकं ‘‘एतदग्गं, भिक्खवे, मम सावकानं भिक्खूनं धुतवादानं, यदिदं निसभो’’ति एतदग्गे ठपेसि। उपासको तं सुत्वा पसन्नो धम्मकथावसाने महाजने उट्ठाय गते सत्थारं वन्दित्वा ‘‘स्वे मय्हं भिक्खं अधिवासेथा’’ति निमन्तेसि। ‘‘महा खो, उपासक , भिक्खुसङ्घो’’ति। ‘‘कित्तको, भन्ते’’ति? ‘‘अट्ठसट्ठिभिक्खुसतसहस्स’’न्ति। ‘‘भन्ते, एकं सामणेरम्पि विहारे असेसेत्वा मय्हं भिक्खं अधिवासेथा’’ति। सत्था अधिवासेसि। उपासको सत्थु अधिवासनं विदित्वा गेहं गन्त्वा महादानं सज्जेत्वा पुनदिवसे सत्थु कालं आरोचापेसि। सत्था पत्तचीवरमादाय भिक्खुसङ्घपरिवुतो उपासकस्स घरं गन्त्वा पञ्ञत्तासने निसिन्नो दक्खिणोदकावसाने यागुआदीनि सम्पटिच्छन्तो भत्तविस्सग्गं अकासि। उपासकोपि सत्थु सन्तिके निसीदि।&lt;br&gt;&#xA;तस्मिं अन्तरे महानिसभत्थेरो पिण्डाय चरन्तो तमेव वीथिं पटिपज्जि। उपासको दिस्वा उट्ठाय गन्त्वा थेरं वन्दित्वा ‘‘पत्तं, भन्ते, देथा’’ति आह। थेरो पत्तं अदासि। ‘‘भन्ते, इधेव पविसथ, सत्थापि गेहे निसिन्नो’’ति। ‘‘न वट्टिस्सति, उपासका’’ति। सो थेरस्स पत्तं गहेत्वा पिण्डपातस्स पूरेत्वा अदासि। ततो थेरं अनुगन्त्वा निवत्तो सत्थु सन्तिके निसीदित्वा एवमाह – ‘‘महानिसभत्थेरो, भन्ते, ‘सत्थापि गेहे निसिन्नो’ति वुत्तेपि पविसितुं न इच्छि, अत्थि नु खो एतस्स तुम्हाकं गुणेहि अतिरेकगुणो’’ति। बुद्धानञ्च वण्णमच्छेरं नाम नत्थि, तस्मा सत्था एवमाह – ‘‘उपासक, मयं भिक्खं आगमयमाना गेहे निसीदाम, सो पन भिक्खु न एवं निसीदित्वा भिक्खं उदिक्खति, मयं गामन्तसेनासने वसाम, सो अरञ्ञस्मिंयेव वसति, मयं छन्ने वसाम, सो अब्भोकासेयेव वसती’’ति भगवा ‘‘अयञ्च अयञ्चेतस्स गुणो’’ति महासमुद्दं पूरयमानो विय तस्स गुणं कथेसि।&lt;br&gt;&#xA;उपासको पकतियापि जलमानपदीपो तेलेन आसित्तो विय सुट्ठुतरं पसन्नो हुत्वा चिन्तेसि – ‘‘किं मय्हं अञ्ञाय सम्पत्तिया, अनागते एकस्स बुद्धस्स सन्तिके धुतवादानं अग्गभावत्थाय पत्थनं करिस्सामी’’ति। सो पुनपि सत्थारं निमन्तेत्वा तेनेव नियामेन सत्त दिवसे महादानं दत्वा सत्तमे दिवसे बुद्धप्पमुखस्स महाभिक्खुसङ्घस्स तिचीवरानि दत्वा सत्थु पादमूले निपज्जित्वा एवमाह – ‘‘यं मे, भन्ते, सत्त दिवसे दानं देन्तस्स मेत्तं कायकम्मं, मेत्तं वचीकम्मं, मेत्तं मनोकम्मं पच्चुपट्ठितं, इमिनाहं न अञ्ञं देवसम्पत्तिं वा सक्कमारब्रह्मसम्पत्तिं वा पत्थेमि, इदं पन मे कम्मं अनागते एकस्स बुद्धस्स सन्तिके महानिसभत्थेरेन पत्तट्ठानन्तरं पापुणनत्थाय तेरसधुतङ्गधरानं अग्गभावस्स अधिकारो होतू’’ति। सत्था ‘‘महन्तं ठानं इमिना पत्थितं, समिज्झिस्सति नु खो, नो’’ति ओलोकेन्तो समिज्झनभावं दिस्वा आह – ‘‘मनापं ते ठानं पत्थितं, अनागते सतसहस्सकप्पावसाने गोतमो नाम बुद्धो उप्पज्जिस्सति , तस्स त्वं ततियसावको महाकस्सपत्थेरो नाम भविस्ससी’’ति ब्याकासि। तं सुत्वा उपासको ‘‘बुद्धानं द्वे कथा नाम नत्थी’’ति पुनदिवसे पत्तब्बं विय तं सम्पत्तिं अमञ्ञित्थ। सो यावतायुकं दानं दत्वा, सीलं समादाय रक्खित्वा, नानप्पकारं कल्याणकम्मं कत्वा, कालं कत्वा, सग्गे निब्बत्ति।&lt;br&gt;&#xA;ततो पट्ठाय देवमनुस्सेसु सम्पत्तिं अनुभवन्तो इतो एकनवुते कप्पे विपस्सिसम्मासम्बुद्धे बन्धुमतीनगरं उपनिस्साय खेमे मिगदाये विहरन्ते देवलोका चवित्वा अञ्ञतरस्मिं परिजिण्णब्राह्मणकुले निब्बत्ति। तस्मिञ्च काले विपस्सी भगवा सत्तमे सत्तमे संवच्छरे धम्मं कथेसि, महन्तं कोलाहलं होति। सकलजम्बुदीपे देवता ‘‘सत्था धम्मं कथेस्सती’’ति आरोचेसुम्। ब्राह्मणो तं सासनं अस्सोसि । तस्स च निवासनसाटको एकोयेव होति, तथा ब्राह्मणिया। पारुपनं पन द्विन्नम्पि एकमेव। सो सकलनगरे ‘‘एकसाटकब्राह्मणो’’ति पञ्ञायि। सो ब्राह्मणानं केनचिदेव किच्चेन सन्निपाते सति ब्राह्मणिं गेहे ठपेत्वा सयं तं वत्थं पारुपित्वा गच्छति। ब्राह्मणीनं सन्निपाते सति सयं गेहे अच्छति, ब्राह्मणी तं वत्थं पारुपित्वा गच्छति। तस्मिं पन दिवसे ब्राह्मणो ब्राह्मणिं आह – ‘‘भोति, किं रत्तिं धम्मं सुणिस्ससि, दिवा’’ति? ‘‘मयं मातुगामजातिका नाम रत्तिं सोतुं न सक्कोम, दिवा सोस्सामा’’ति ब्राह्मणं गेहे ठपेत्वा तं वत्थं पारुपित्वा उपासिकाहि सद्धिं दिवा गन्त्वा सत्थारं वन्दित्वा एकमन्ते निसिन्ना धम्मं सुत्वा उपासिकाहियेव सद्धिं आगमासि। अथ ब्राह्मणो ब्राह्मणिं गेहे ठपेत्वा तं वत्थं पारुपित्वा विहारं गतो।&lt;br&gt;&#xA;तस्मिं समये सत्था परिसमज्झे अलङ्कतधम्मासने निसिन्नो चित्तबीजनिं आदाय आकासगङ्गं ओतारेन्तो विय, सिनेरुं मन्थं कत्वा सागरं निम्मथेन्तो विय, धम्मकथं कथेसि। ब्राह्मणस्स परिसपरियन्ते निसिन्नस्स धम्मं सुणन्तस्स पठमयामस्मिंयेव सकलसरीरं पूरयमाना पञ्चवण्णा पीति उप्पज्जि। सो पारुतवत्थं सङ्घरित्वा ‘‘दसबलस्स दस्सामी’’ति चिन्तेसि। अथस्स आदीनवसहस्सं दस्सयमानं मच्छेरं उप्पज्जि। सो ‘‘ब्राह्मणिया मय्हञ्च एकमेव वत्थं, अञ्ञं किञ्चि पारुपनं नत्थि, अपारुपित्वा च नाम बहि विचरितुं न सक्का’’ति सब्बथापि अदातुकामो अहोसि, अथस्स निक्खन्ते पठमयामे मज्झिमयामेपि तथेव पीति उप्पज्जि। तथेव चिन्तेत्वा तथेव अदातुकामो अहोसि। अथस्स मज्झिमयामे निक्खन्ते पच्छिमयामेपि तथेव पीति उप्पज्जि। तदा सो ‘‘यं वा होतु तं वा पच्छापि जानिस्सामी’’ति वत्थं सङ्घरित्वा सत्थु पादमूले ठपेसि। ततो वामहत्थं आभुजित्वा दक्खिणेन हत्थेन तिक्खत्तुं अप्फोटेत्वा ‘‘जितं मे, जितं मे’’ति तयो वारे नदि।&lt;br&gt;&#xA;तस्मिञ्च समये बन्धुमराजा धम्मासनस्स पच्छतो अन्तोसाणियं निसिन्नो धम्मं सुणाति। रञ्ञो च नाम ‘‘जितं मे’’ति सद्दो अमनापो होति । सो पुरिसं पेसेसि – ‘‘गच्छ, एतं पुच्छ किं वदसी’’ति। सो तेन गन्त्वा पुच्छितो ‘‘अवसेसा हत्थियानादीनि आरुय्ह असिचम्मादीनि गहेत्वा परसेनं जिनन्ति, न तं अच्छरियम्। अहं पन पच्छतो आगच्छन्तस्स कूटगोणस्स मुग्गरेन सीसं भिन्दित्वा तं पलापेन्तो विय मच्छेरचित्तं मद्दित्वा पारुतवत्थं दसबलस्स अदासिं, तं मे मच्छरियं जित’’न्ति आह। सो पुरिसो आगन्त्वा तं पवत्तिं रञ्ञो आरोचेसि। राजा आह – ‘‘अम्हे, भणे, दसबलस्स अनुरूपं न जानिम्ह, ब्राह्मणो जानी’’ति वत्थयुगं पेसेसि। तं दिस्वा ब्राह्मणो चिन्तेसि – ‘‘अयं मय्हं तुण्हीनिसिन्नस्स पठमं किञ्चि अदत्वा सत्थु गुणे कथेन्तस्स अदासि। सत्थु गुणे पटिच्च उप्पन्नेन पन मय्हं को अत्थो’’ति तम्पि वत्थयुगं दसबलस्सेव अदासि। राजापि ‘‘किं ब्राह्मणेन कत’’न्ति पुच्छित्वा ‘‘तम्पि तेन वत्थयुगं तथागतस्सेव दिन्न’’न्ति सुत्वा अञ्ञानिपि द्वे वत्थयुगानि पेसेसि, सो तानिपि अदासि। राजा अञ्ञानिपि चत्तारीति एवं याव द्वत्तिंसवत्थयुगानि पेसेसि। अथ ब्राह्मणो ‘‘इदं वड्ढेत्वा वड्ढेत्वा गहणं विय होती’’ति अत्तनो अत्थाय एकं, ब्राह्मणिया एकन्ति द्वे वत्थयुगानि गहेत्वा तिंसयुगानि तथागतस्सेव अदासि। ततो पट्ठाय च सो सत्थु विस्सासिको जातो।&lt;br&gt;&#xA;अथ नं राजा एकदिवसं सीतसमये सत्थु सन्तिके धम्मं सुणन्तं दिस्वा सतसहस्सग्घनकं अत्तना पारुतरत्तकम्बलं दत्वा आह – ‘‘इतो पट्ठाय इमं पारुपित्वा धम्मं सुणाही’’ति। सो ‘‘किं मे इमिना कम्बलेन इमस्मिं पूतिकाये उपनीतेना’’ति चिन्तेत्वा अन्तोगन्धकुटियं तथागतस्स मञ्चस्स उपरि वितानं कत्वा अगमासि। अथेकदिवसं राजा पातोव विहारं गन्त्वा अन्तोगन्धकुटियं सत्थु सन्तिके निसीदि। तस्मिञ्च समये छब्बण्णा बुद्धरस्मियो कम्बले पटिहञ्ञन्ति, कम्बलो अतिविय विरोचति। राजा उल्लोकेन्तो सञ्जानित्वा आह – ‘‘अम्हाकं, भन्ते, एस कम्बलो, अम्हेहि एकसाटकब्राह्मणस्स दिन्नो’’ति। ‘‘तुम्हेहि, महाराज, ब्राह्मणो पूजितो, ब्राह्मणेन मयं पूजिता’’ति। राजा ‘‘ब्राह्मणो युत्तं अञ्ञासि, न मय’’न्ति पसीदित्वा यं मनुस्सानं उपकारभूतं, तं सब्बं अट्ठट्ठकं कत्वा सब्बट्ठकं नाम दानं दत्वा पुरोहितट्ठाने ठपेसि। सोपि ‘‘अट्ठट्ठकं नाल चतुसट्ठि होती’’ति चतुसट्ठि सलाकभत्तानि उपनिबन्धापेत्वा यावजीवं दानं दत्वा सीलं रक्खित्वा ततो चुतो सग्गे निब्बत्ति।&lt;br&gt;&#xA;पुन ततो चुतो इमस्मिं कप्पे कोणागमनस्स च भगवतो कस्सपदसबलस्स चाति द्विन्नं बुद्धानं अन्तरे बाराणसियं कुटुम्बियघरे निब्बत्तो। सो वुद्धिमन्वाय घरावासं वसन्तो एकदिवसं अरञ्ञे जङ्घविहारं चरति। तस्मिञ्च समये पच्चेकबुद्धो नदीतीरे चीवरकम्मं करोन्तो अनुवाते अप्पहोन्ते सङ्घरित्वा ठपेतुं आरद्धो। सो दिस्वा ‘‘कस्मा, भन्ते, सङ्घरित्वा ठपेथा’’ति आह। ‘‘अनुवातो नप्पहोती’’ति। ‘‘इमिना, भन्ते, करोथा’’ति उत्तरसाटकं दत्वा ‘‘निब्बत्तनिब्बत्तट्ठाने मे केनचि परिहानि मा होतू’’ति पत्थनं पट्ठपेसि।&lt;br&gt;&#xA;घरेपिस्स भगिनिया सद्धिं भरियाय कलहं करोन्तिया पच्चेकबुद्धो पिण्डाय पाविसि। अथस्स भगिनी पच्चेकबुद्धस्स पिण्डपातं दत्वा तस्स भरियं सन्धाय ‘‘एवरूपं बालं योजनसतेन परिवज्जेय्य’’न्ति पत्थनं पट्ठपेसि। सा गेहङ्गणे ठिता सुत्वा ‘‘इमाय दिन्नभत्तं मा एस भुञ्जतू’’ति पत्तं गहेत्वा पिण्डपातं छड्डेत्वा कललस्स पूरेत्वा अदासि। इतरा दिस्वा ‘‘बाले, त्वं मं ताव अक्कोस वा पहर वा, एवरूपस्स पन द्वे असङ्ख्येय्यानि पूरितपारमिस्स पत्ततो भत्तं छड्डेत्वा कललं दातुं न युत्त’’न्ति आह। अथस्स भरियाय पटिसङ्खानं उप्पज्जि। सा ‘‘तिट्ठथ, भन्ते’’ति कललं छड्डेत्वा पत्तं धोवित्वा गन्धचुण्णेन । उब्बट्टेत्वा पणीतभत्तस्स चतुमधुरस्स च पूरेत्वा उपरि आसित्तेन पदुमगब्भवण्णेन सप्पिना विज्जोतमानं पच्चेकबुद्धस्स हत्थे ठपेत्वा ‘‘यथा अयं पिण्डपातो ओभासजातो, एवं ओभासजातं मे सरीरं होतू’’ति पत्थनं पट्ठपेसि। पच्चेकबुद्धो अनुमोदित्वा आकासं पक्खन्दि।&lt;br&gt;&#xA;तेपि जायम्पतिका यावतायुकं कुसलं कत्वा सग्गे निब्बत्तित्वा पुन ततो चवित्वा उपासको कस्सपसम्मासम्बुद्धकाले बाराणसियं असीतिकोटिविभवस्स सेट्ठिनो पुत्तो हुत्वा निब्बत्ति, इतरापि तादिसस्सेव सेट्ठिनो धीता हुत्वा निब्बत्ति। तस्स वुद्धिप्पत्तस्स तमेव सेट्ठिधीतरं आनयिंसु। तस्सा पुब्बे अनिट्ठविपाकस्स पापकम्मस्स आनुभावेन पतिकुलं पविट्ठमत्ताय उम्मारब्भन्तरे सकलसरीरं उग्घाटितवच्चकुटि विय दुग्गन्धं जातम्। सेट्ठिकुमारो ‘‘कस्सायं गन्धो’’ति पुच्छित्वा, ‘‘सेट्ठिकञ्ञाया’’ति सुत्वा, ‘‘नीहरथ, नीहरथा’’ति आभतनियामेनेव कुलघरं पेसेसि। सा एतेनेव नीहारेन सत्तसु ठानेसु पटिनिवत्तिता।&lt;br&gt;&#xA;तेन च समयेन कस्सपदसबलो परिनिब्बायि। तस्स घनकोट्टिमाहि सतसहस्सग्घनिकाहि रत्तसुवण्णिट्ठकाहि योजनुब्बेधं चेतियं आरभिंसु। तस्मिं चेतिये करीयमाने सा सेट्ठिधीता चिन्तेसि – ‘‘अहं सत्तसु ठानेसु पटिनिवत्तिता, किं मे जीवितेना’’ति अत्तनो आभरणभण्डं भञ्जापेत्वा सुवण्णिट्ठकं कारेसि रतनायतं विदत्थिवित्थिन्नं चतुरङ्गुलुब्बेधम्। ततो हरितालमनोसिलापिण्डं गहेत्वा अट्ठ उप्पलहत्थके आदाय चेतियकरणट्ठानं गता। तस्मिञ्च खणे एका इट्ठकापन्ति परिक्खिपित्वा आगच्छमाना घटनिट्ठकाय ऊना होति, सेट्ठिधीता वड्ढकिं आह – ‘‘इमं इट्ठकं एत्थ ठपेथा’’ति। ‘‘अम्म, भद्दके काले आगतासि, सयमेव ठपेही’’ति। सा आरुय्ह तेलेन हरितालमनोसिलापिण्डं योजेत्वा तेन बन्धनेन इट्ठकं पतिट्ठपेत्वा उपरि अट्ठहि उप्पलहत्थकेहि पूजं कत्वा वन्दित्वा ‘‘निब्बत्तनिब्बत्तट्ठाने मे कायतो चन्दनगन्धो वायतु, मुखतो उप्पलगन्धो’’ति पत्थनं कत्वा चेतियं वन्दित्वा पदक्खिणं कत्वा अगमासि।&lt;br&gt;&#xA;अथ तस्मिंयेव खणे यस्स सेट्ठिपुत्तस्स पठमं गेहं नीता, तस्स तं आरब्भ सति उदपादि। नगरेपि नक्खत्तं सङ्घुट्ठं होति। सो उपट्ठाके आह – ‘‘तदा इध आनीता सेट्ठिधीता अत्थि, कहं सा’’ति? ‘‘कुलगेहे सामी’’ति। ‘‘आनेथ नं, नक्खत्तं कीळिस्सामा’’ति। ते गन्त्वा तं वन्दित्वा ठिता ‘‘किं, ताता, आगतत्था’’ति ताय पुट्ठा तं पवत्तिं आचिक्खिंसु। ‘‘ताता, मया आभरणभण्डेन चेतियं पूजितं, आभरणं मे नत्थी’’ति । ते गन्त्वा सेट्ठिपुत्तस्स आरोचेसुम्। आनेथ नं, पिळन्धनं लभिस्सतीति। ते आनयिंसु। तस्सा सह घरपवेसनेन सकलगेहं चन्दनगन्धो चेव नीलुप्पलगन्धो च वायि। सेट्ठिपुत्तो तं पुच्छि – ‘‘पठमं तव सरीरतो दुग्गन्धो वायि, इदानि पन ते सरीरतो चन्दनगन्धो, मुखतो उप्पलगन्धो वायति। किं एत’’न्ति? सा आदितो पट्ठाय अत्तना कतकम्मं आरोचेसि। सेट्ठिपुत्तो ‘‘निय्यानिकं वत बुद्धसासन’’न्ति पसीदित्वा योजनिकं सुवण्णचेतियं कम्बलकञ्चुकेन परिक्खिपित्वा तत्थ तत्थ रथचक्कप्पमाणेहि सुवण्णपदुमेहि अलङ्करि। तेसं द्वादसहत्था ओलम्बका होन्ति।&lt;br&gt;&#xA;सो तत्थ यावतायुकं ठत्वा सग्गे निब्बत्तित्वा ततो चुतो बाराणसितो योजनमत्ते ठाने अञ्ञतरस्मिं अमच्चकुले निब्बत्ति, सेट्ठिकञ्ञापि देवलोकतो चवित्वा राजकुले जेट्ठधीता हुत्वा निब्बत्ति। तेसु वयप्पत्तेसु कुमारस्स वसनगामे नक्खत्तं सङ्घुट्ठम्। सो मातरं आह – ‘‘साटकं मे, अम्म, देहि, नक्खत्तं कीळिस्सामी’’ति । सा धोतवत्थं नीहरित्वा अदासि। ‘‘अम्म, थूलं इद’’न्ति आह। सा अञ्ञं नीहरित्वा अदासि, तम्पि पटिक्खिपि। अथ नं माता आह – ‘‘तात, यादिसे गेहे मयं जाता, नत्थि नो इतो सुखुमतरस्स पटिलाभाय पुञ्ञ’’न्ति। ‘‘तेन हि लभनट्ठानं गच्छामि अम्मा’’ति। ‘‘पुत्त, अहं अज्जेव तुय्हं बाराणसिनगरे रज्जपटिलाभम्पि इच्छामी’’ति। सो मातरं वन्दित्वा आह – ‘‘गच्छामि, अम्मा’’ति। ‘‘गच्छ, ताता’’ति। एवं किरस्सा चित्तं अहोसि – ‘‘कहं गमिस्सति? इध वा एत्थ वा गेहे निसीदिस्सती’’ति। सो पन पुञ्ञनियामेन निक्खमित्वा बाराणसिं गन्त्वा उय्याने मङ्गलसिलापट्टे ससीसं पारुपित्वा निपज्जि। सो च बाराणसिरञ्ञो कालङ्कतस्स सत्तमो दिवसो होति।&lt;br&gt;&#xA;अमच्चा रञ्ञो सरीरकिच्चं कत्वा राजङ्गणे निसीदित्वा मन्तयिंसु – ‘‘रञ्ञो एका धीताव अत्थि, पुत्तो नत्थि, अराजकं रज्जं नस्सति, को राजा होती’’ति? ‘‘त्वं होहि, त्वं होही’’ति आहंसु। पुरोहितो आह – ‘‘बहुं ओलोकेतुं न वट्टति, फुस्सरथं विस्सज्जेमा’’ति। ते कुमुदवण्णे चत्तारो सिन्धवे योजेत्वा पञ्चविधं राजककुधभण्डं सेतच्छत्तञ्च रथस्मिंयेव ठपेत्वा रथं विस्सज्जेत्वा पच्छतो तूरियानि पग्गण्हापेसुम्। रथो पाचीनद्वारेन निक्खमित्वा उय्यानाभिमुखो अहोसि। ‘‘परिचयेन उय्यानाभिमुखो गच्छति, निवत्तेमा’’ति केचि आहंसु। पुरोहितो ‘‘मा निवत्तयित्था’’ति आह। रथो कुमारं पदक्खिणं कत्वा आरोहनसज्जो हुत्वा अट्ठासि, पुरोहितो पारुपनकण्णं अपनेत्वा पादतलानि ओलोकेन्तो, ‘‘तिट्ठतु अयं दीपो, द्विसहस्सदीपपरिवारेसु चतूसु महादीपेसु एस रज्जं कारेतुं युत्तो’’ति वत्वा ‘‘पुनपि तूरियानि पग्गण्हथ, पुनपि पग्गण्हथा’’ति तिक्खत्तुं तूरियानि पग्गण्हापेसि।&lt;br&gt;&#xA;अथ कुमारो मुखं विवरित्वा ओलोकेत्वा, ‘‘केन कम्मेन आगतत्था’’ति आह। ‘‘देव, तुम्हाकं रज्जं पापुणाती’’ति। ‘‘राजा कह’’न्ति? ‘‘देवत्तं गतो, सामी’’ति। ‘‘कति दिवसा अतिक्कन्ता’’ति? ‘‘अज्ज सत्तमो दिवसो’’ति। ‘‘पुत्तो वा धीता वा नत्थी’’ति? ‘‘धीता अत्थि देव, पुत्तो नत्थी’’ति। ‘‘करिस्सामि रज्ज’’न्ति। ते तावदेव अभिसेकमण्डपं कारेत्वा राजधीतरं सब्बालङ्कारेहि अलङ्करित्वा, उय्यानं आनेत्वा कुमारस्स अभिसेकं अकंसु। अथस्स कताभिसेकस्स सतसहस्सग्घनकं वत्थं उपहरिंसु। सो ‘‘किमिदं, ताता’’ति आह। ‘‘निवासनवत्थं देवा’’ति। ‘‘ननु, ताता, थूल’’न्ति? ‘‘मनुस्सानं परिभोगवत्थेसु इतो सुखुमतरं नत्थि, देवा’’ति। ‘‘तुम्हाकं राजा एवरूपं निवासेसी’’ति? ‘‘आम, देवा’’ति। ‘‘न मञ्ञे पुञ्ञवा तुम्हाकं राजा, सुवण्णभिङ्गारं आहरथ, लभिस्साम वत्थ’’न्ति। सुवण्णभिङ्गारं आहरिंसु। सो उट्ठाय हत्थे धोवित्वा मुखं विक्खालेत्वा हत्थेन उदकं आदाय पुरत्थिमदिसायं अब्भुक्किरि। तावदेव घनपथविं भिन्दित्वा अट्ठ कप्परुक्खा उट्ठहिंसु। पुन उदकं गहेत्वा दक्खिणायं पच्छिमायं उत्तरायन्ति एवं चतूसु दिसासु अब्भुक्किरि। सब्बदिसासु अट्ठट्ठकं कत्वा द्वत्तिंस कप्परुक्खा उट्ठहिंसु। सो एकं दिब्बदुस्सं निवासेत्वा एकं पारुपित्वा ‘‘नन्दरञ्ञो विजिते सुत्तकन्तिका इत्थियो मा सुत्तं कन्तिंसूति एवं भेरिं चरापेथा’’ति वत्वा छत्तं उस्सापेत्वा अलङ्कतपटियत्तो हत्थिक्खन्धवरगतो नगरं पविसित्वा पासादं आरुय्ह महासम्पत्तिं अनुभवि।&lt;br&gt;&#xA;एवं काले गच्छन्ते एकदिवसं देवी रञ्ञो महासम्पत्तिं दिस्वा, ‘‘अहो तपस्सी’’ति कारुञ्ञाकारं दस्सेति। ‘‘किमिदं, देवी’’ति च पुट्ठा ‘‘अतिमहती ते, देव, सम्पत्ति। अतीते बुद्धानं सद्दहित्वा कल्याणं अकत्थ, इदानि अनागतस्स पच्चयं कुसलं न करोथा’’ति आह। ‘‘कस्स दस्साम, सीलवन्तो नत्थी’’ति? ‘‘असुञ्ञो, देव, जम्बुदीपो अरहन्तेहि, तुम्हे दानमेव सज्जेथ, अहं अरहन्ते लच्छामी’’ति आह। राजा पुनदिवसे पाचीनद्वारे दानं सज्जापेसि। देवी पातोव उपोसथङ्गानि अधिट्ठाय उपरिपासादे पुरत्थाभिमुखा उरेन निपज्जित्वा ‘‘सचे एतिस्सं दिसायं अरहन्तो अत्थि, स्वेव आगन्त्वा अम्हाकं भिक्खं गण्हन्तू’’ति आह। तस्सं दिसायं अरहन्तो नाहेसुं, तं सक्कारं कपणयाचकानं अदंसु। पुनदिवसे दक्खिणद्वारे दानं सज्जेत्वा तथेव अकासि, पुनदिवसे पच्छिमद्वारे। उत्तरद्वारे सज्जितदिवसे पन देविया तथेव निमन्तेन्तिया हिमवन्ते वसन्तानं पदुमवतिया पुत्तानं पञ्चसतानं पच्चेकबुद्धानं जेट्ठको महापदुमपच्चेकबुद्धो भातिके आमन्तेसि, ‘‘मारिसा, नन्दराजा, तुम्हे निमन्तेति, अधिवासेथ तस्सा’’ति। ते अधिवासेत्वा पुनदिवसे अनोतत्तदहे मुखं धोवित्वा, आकासेन आगन्त्वा उत्तरद्वारे ओतरिंसु। मनुस्सा दिस्वा गन्त्वा ‘‘पञ्चसता, देव, पच्चेकबुद्धा आगता’’ति रञ्जो आरोचेसुम्। राजा सद्धिं देविया गन्त्वा, वन्दित्वा, पत्तं गहेत्वा पच्चेकबुद्धे पासादं आरोपेत्वा, तत्र नेसं दानं दत्वा, भत्तकिच्चावसाने राजा सङ्घत्थेरस्स, देवी, सङ्घनवकस्स पादमूले निपज्जित्वा ‘‘अय्या पच्चयेहि न किलमिस्सन्ति, मयं पुञ्ञेन न हायिस्साम। अम्हाकं यावजीवं इध निवासाय पटिञ्ञं देथा’’ति पटिञ्ञं कारेत्वा उय्याने पञ्चपण्णसालासतानि पञ्चचङ्कमनसतानीति सब्बाकारेन निवासनट्ठानानि सम्पादेत्वा तत्थ वसापेसुम्।&lt;br&gt;&#xA;एवं काले गच्छन्ते रञ्ञो पच्चन्तो कुपितो। सो ‘‘अहं पच्चन्तं वूपसमेतुं गच्छामि, त्वं पच्चेकबुद्धेसु मा पमज्जी’’ति देविं ओवदित्वा गतो। तस्मिं अनागतेयेव पच्चेकबुद्धानं आयुसङ्खारा खीणा। महापदुमपच्चेकबुद्धो तियामरत्तिं झानकीळं कीळित्वा अरुणुग्गमने आलम्बनफलकं आलम्बित्वा ठितकोव अनुपादिसेसाय निब्बानधातुया परिनिब्बायि। एतेनुपायेन सेसापीति सब्बेव परिनिब्बुता। पुनदिवसे देवी पच्चेकबुद्धानं निसीदनट्ठानं हरितूपलित्तं कारेत्वा पुप्फानि विकिरित्वा, धूपं दत्वा तेसं आगमनं ओलोकयन्ती निसिन्ना आगमनं अपस्सन्ती पुरिसं पेसेसि – ‘‘गच्छ, तात, जानाहि, किं अय्यानं किञ्चि अफासुक’’न्ति? सो गन्त्वा महापदुमस्स पण्णसालाय द्वारं विवरित्वा तत्थ अपस्सन्तो चङ्कमनं गन्त्वा आलम्बनफलकं निस्साय ठितं दिस्वा वन्दित्वा ‘‘कालो, भन्ते’’ति आह। ‘‘परिनिब्बुतसरीरं किं कथेस्सति? सो निद्दायति मञ्ञे’’ति गन्त्वा पिट्ठिपादे हत्थेन परामसित्वा पादानं सीतलताय चेव थद्धताय च परिनिब्बुतभावं ञत्वा, दुतियस्स सन्तिकं अगमासि। एवं ततियस्साति सब्बेसं परिनिब्बुतभावं ञत्वा राजकुलं गतो। ‘‘कहं, तात, पच्चेकबुद्धा’’ति पुट्ठो ‘‘परिनिब्बुता, देवी’’ति आह। देवी कन्दन्ती रोदन्ती निक्खमित्वा नागरेहि सद्धिं तत्थ गन्त्वा साधुकीळितं कारेत्वा पच्चेकबुद्धानं सरीरकिच्चं कारेत्वा धातुयो गहेत्वा चेतियं पतिट्ठापेसि।&lt;br&gt;&#xA;राजा पच्चन्तं वूपसमेत्वा आगतो पच्चुग्गमनं आगतं देविं पुच्छि – ‘‘किं, भद्दे, पच्चेकबुद्धेसु नप्पमज्जि, निरोगा अय्या’’ति? ‘‘परिनिब्बुता देवा’’ति। राजा चिन्तेति ‘‘एवरूपानम्पि पण्डितानं मरणं उप्पज्जति, अम्हाकं कुतो मोक्खो’’ति। सो नगरं अगन्त्वा, उय्यानमेव पविसित्वा जेट्ठपुत्तं पक्कोसापेत्वा, तस्स रज्जं निय्यातेत्वा, सयं समणपब्बज्जं पब्बजि। देवीपि ‘‘इमस्मिं पब्बजिते अहं किं करिस्सामी’’ति तत्थेव उय्याने पब्बजित्वा द्वेपि झानं भावेत्वा ततो चुता ब्रह्मलोके निब्बत्तिंसु।&lt;br&gt;&#xA;तेसु तत्थेव वसन्तेसु अम्हाकं सत्था लोके उप्पज्जित्वा पवत्तितवरधम्मचक्को अनुपुब्बेन राजगहं पाविसि। सत्थरि तत्थ पटिवसन्ते अयं पिप्पलिमाणवो मगधरट्ठे महातित्थब्राह्मणगामे कपिलब्राह्मणस्स अग्गमहेसिया कुच्छिम्हि निब्बत्तो। अयं भद्दा कापिलानी मद्दरट्ठे सागलनगरे कोसियगोत्तब्राह्मणस्स अग्गमहेसिया कुच्छिस्मिं निब्बत्ता। तेसं अनुक्कमेन वड्ढमानानं पिप्पलिमाणवस्स वीसतिमे, भद्दाय सोळसमे वस्से सम्पत्ते मातापितरो पुत्तं ओलोकेत्वा ‘‘तात, त्वं वयप्पत्तो, कुलवंसो नाम पतिट्ठपेतब्बो’’ति अतिविय निप्पीळयिंसु। माणवो आह ‘‘मय्हं सोतपथे एवरूपं कथं मा कथेथ। अहं याव तुम्हे धरथ, ताव पटिजग्गिस्सामि, तुम्हाकं अच्चयेन निक्खमित्वा पब्बजिस्सामी’’ति। ते कतिपाहं अतिक्कमित्वा पुन कथयिंसु। सोपि तथेव पटिक्खिपि। ततो पट्ठाय निरन्तरं कथेतियेव।&lt;br&gt;&#xA;माणवो ‘‘मम मातरं सञ्ञापेस्सामी’’ति रत्तसुवण्णस्स निक्खसहस्सं दत्वा सब्बकामेहि सन्तप्पेत्वा सुवण्णकारेहि एकं इत्थिरूपं कारापेत्वा तस्स मज्जनघट्टनादिकम्मपरियोसाने तं रत्तवत्थं निवासापेत्वा वण्णसम्पन्नेहि पुप्फेहि चेव नानाअलङ्कारेहि च अलङ्कारापेत्वा मातरं पक्कोसापेत्वा आह ‘‘अम्म, एवरूपं आरम्मणं लभन्तो गेहे वसिस्सामि अलभन्तो न वसिस्सामी’’ति। पण्डिता ब्राह्मणी चिन्तेसि – ‘‘मय्हं पुत्तो पुञ्ञवा दिन्नदानो कताभिनीहारो, पुञ्ञं करोन्तो न एककोव अकासि, अद्धा एतेन सहकतपुञ्ञा सुवण्णरूपपटिभागाव भविस्सती’’ति अट्ठ ब्राह्मणे पक्कोसापेत्वा सब्बकामेहि सन्तप्पेत्वा सुवण्णरूपकं रथं आरोपेत्वा ‘‘गच्छथ, ताता, यत्थ अम्हाकं जातिगोत्तभोगेहि समाने कुले एवरूपं दारिकं पस्सथ, इममेव सुवण्णरूपकं पण्णाकारं कत्वा एथा’’ति उय्योजेसि।&lt;br&gt;&#xA;ते ‘‘अम्हाकं नाम एतं कम्म’’न्ति निक्खमित्वा ‘‘कत्थ गमिस्सामा’’ति चिन्तेत्वा ‘‘मद्दरट्ठं नाम इत्थाकरो, मद्दरट्ठं गमिस्सामा’’ति मद्दरट्ठे सागलनगरं अगमंसु। तत्थ तं सुवण्णरूपकं न्हानतित्थे ठपेत्वा एकमन्ते निसीदिंसु। अथ भद्दाय धाती भद्दं न्हापेत्वा, अलङ्करित्वा, सिरिगब्भे निसीदापेत्वा सयं न्हायितुं उदकतित्थं गता तत्थ तं सुवण्णरूपकं दिस्वा ‘‘किस्सायं अविनीता इधागन्त्वा ठिता’’ति पिट्ठिपस्से पहरित्वा ‘‘सुवण्णरूपक’’न्ति ञत्वा ‘‘अय्यधीता मे’’ति सञ्ञं उप्पादेसिं, ‘‘अयं पन मे अय्यधीताय निवासनपटिग्गाहिकायापि असदिसा’’ति आह। अथ नं ते मनुस्सा परिवारेत्वा ‘‘एवरूपा ते सामिधीता’’ति पुच्छिंसु। ‘‘किं एसा, इमाय सुवण्णपटिमाय सतगुणेन सहस्सगुणेन मय्हं अय्यधीता अभिरूपतरा, द्वादसहत्थे गब्भे निसिन्नाय पदीपकिच्चं नत्थि, सरीरोभासेनेव तमं विधमती’’ति। ‘‘तेन हि आगच्छा’’ति तं खुज्जं गहेत्वा सुवण्णरूपकं रथे आरोपेत्वा कोसियगोत्तस्स ब्राह्मणस्स घरद्वारे ठत्वा आगमनं निवेदयिंसु।&lt;br&gt;&#xA;ब्राह्मणो पटिसन्थारं कत्वा ‘‘कुतो आगतत्था’’ति पुच्छि। ‘‘मगधरट्ठे महातित्थगामे कपिलब्राह्मणस्स घरतो’’ति। ‘‘किं कारणा आगता’’ति? ‘‘इमिना नाम कारणेना’’ति। ‘‘कल्याणं, ताता, समजातिगोत्तविभवो अम्हाकं ब्राह्मणो, दस्सामि दारिक’’न्ति पण्णाकारं गण्हि। ते कपिलब्राह्मणस्स सासनं पहिणिंसु ‘‘लद्धा दारिका , कत्तब्बं करोथा’’ति। तं सासनं सुत्वा पिप्पलिमाणवस्स आरोचयिंसु ‘‘लद्धा किर दारिका’’ति। माणवो ‘‘अहं ‘न लभिस्सन्ती’ति चिन्तेसिं, इमे ‘लद्धा’ति वदन्ति, अनत्थिको हुत्वा पण्णं पेसेस्सामी’’ति रहोगतो पण्णं लिखि ‘‘भद्दा, अत्तनो जातिगोत्तभोगानुरूपं घरावासं लभतु, अहं निक्खमित्वा पब्बजिस्सामि, मा पच्छा विप्पटिसारिनी अहोसी’’ति। भद्दापि ‘‘असुकस्स किर मं दातुकामो’’ति सुत्वा ‘‘पण्णं पेसेस्सामी’’ति रहोगता पण्णं लिखि ‘‘अय्यपुत्तो अत्तनो जातिगोत्तभोगानुरूपं घरावासं लभतु, अहं पब्बजिस्सामि, मा पच्छा विप्पटिसारी अहोसी’’ति। द्वेपि पण्णानि अन्तरामग्गे समागच्छिंसु। ‘‘इदं कस्स पण्ण’’न्ति? ‘‘पिप्पलिमाणवेन भद्दाय पहित’’न्ति। ‘‘इदं कस्सा’’ति? ‘‘भद्दाय पिप्पलिमाणवस्स पहित’’न्ति च वुत्ते ते द्वेपि वाचेत्वा ‘‘पस्सथ दारकानं कम्म’’न्ति फालेत्वा अरञ्ञे छड्डेत्वा अञ्ञं तंसमानं पण्णं लिखित्वा इतो एत्तो च पेसेसुम्। इति कुमारस्स कुमारिकाय च सदिसं पण्णं लोकस्सादरहितमेवाति अनिच्छमानानंयेव द्विन्नं समागमो अहोसि।&lt;br&gt;&#xA;तं दिवसंयेव पिप्पलिमाणवो एकं पुप्फदामं गन्थापेसि भद्दापि। तानि सयनमज्झे ठपेसुं भुत्तसायमासा उभोपि ‘‘सयनं आरुहिस्सामा’’ति माणवो दक्खिणपस्सेन सयनं आरुहि। भद्दा वामपस्सेन अभिरुहित्वा आह – ‘‘यस्स पस्से पुप्फानि मिलायन्ति, तस्स रागचित्तं उप्पन्नन्ति विजानिस्साम, इमं पुप्फदामं न अल्लियितब्ब’’न्ति। ते पन अञ्ञमञ्ञं सरीरसम्फस्सभयेन तियामरत्तिं निद्दं अनोक्कमन्ताव वीतिनामेन्ति, दिवा पन हसितमत्तम्पि नाहोसि। ते लोकामिसेन असंसट्ठा याव मातापितरो धरन्ति, ताव कुटुम्बं अविचारेत्वा तेसु कालङ्कतेसु विचारयिंसु। महती माणवस्स सम्पत्ति – एकदिवसं सरीरं उब्बट्टेत्वा छड्डेतब्बं सुवण्णचुण्णं एव मगधनाळिया द्वादसनाळिमत्तं लद्धुं वट्टति। यन्तबद्धानि सट्ठिमहातळाकानि, कम्मन्तो द्वादसयोजनिको, अनुराधपुरपमाणा चुद्दस गामा, चुद्दस हत्थानीकानि, चुद्दस अस्सानीकानि, चुद्दस रथानीकानि।&lt;br&gt;&#xA;सो एकदिवसं अलङ्कतअस्सं आरुय्ह महाजनपरिवुतो कम्मन्तं गन्त्वा खेत्तकोटियं ठितो नङ्गलेहि भिन्नट्ठानतो काकादयो सकुणे गण्डुप्पादादिपाणके उद्धरित्वा खादन्ते दिस्वा, ‘‘ताता, इमे किं खादन्ती’’ति पुच्छि। ‘‘गण्डुप्पादे, अय्या’’ति। ‘‘एतेहि कतं पापं कस्स होती’’ति? ‘‘तुम्हाकं, अय्या’’ति। सो चिन्तेसि – ‘‘सचे एतेहि कतं पापं मय्हं होति, किं मे करिस्सति सत्तअसीतिकोटिधनं, किं द्वादसयोजनो कम्मन्तो, किं यन्तबद्धानि तळाकानि, किं चुद्दस गामा, सब्बमेतं भद्दाय कापिलानिया निय्यातेत्वा निक्खम्म पब्बजिस्सामी’’ति।&lt;br&gt;&#xA;भद्दापि कापिलानी तस्मिं खणे अन्तरवत्थुम्हि तयो तिलकुम्भे पत्थरापेत्वा धातीहि परिवुता निसिन्ना काके तिलपाणके खादमाने दिस्वा, ‘‘अम्मा, किं इमे खादन्ती’’ति पुच्छि। ‘‘पाणके अय्ये’’ति। ‘‘अकुसलं कस्स होती’’ति? ‘‘तुम्हाकं, अय्ये’’ति। सा चिन्तेसि – ‘‘मय्हं चतुहत्थवत्थं नाळिकोदनमत्तञ्च लद्धुं वट्टति, यदि पनेतं एत्तकेन जनेन कतं अकुसलं मय्हं होति, भवसहस्सेनपि वट्टतो सीसं उक्खिपितुं न सक्का। अय्यपुत्ते आगतमत्तेयेव सब्बं तस्स निय्यातेत्वा निक्खम्म पब्बजिस्सामी’’ति।&lt;br&gt;&#xA;माणवो आगन्त्वा, न्हत्वा पासादं आरुय्ह महारहे पल्लङ्के निसीदि। अथस्स चक्कवत्तिनो अनुच्छविकं भोजनं सज्जयिंसु। द्वेपि भुञ्जित्वा परिजने निक्खन्ते रहोगता फासुकट्ठाने निसीदिंसु। ततो माणवो भद्दं आह – ‘‘भद्दे, इमं घरं आगच्छन्ती त्वं कित्तकं धनं आहरसी’’ति? ‘‘पञ्चपण्णास सकटसहस्सानि, अय्या’’ति। ‘‘तं सब्बं, या च इमस्मिं घरे सत्तअसीतिकोटियो यन्तबद्धसट्ठितळाकादिभेदा च सम्पत्ति अत्थि, तं सब्बञ्च तुय्हंयेव निय्यादेमी’’ति। ‘‘तुम्हे पन कहं गच्छथ, अय्या’’ति? ‘‘अहं पब्बजिस्सामी’’ति। ‘‘अय्य, अहम्पि तुम्हाकंयेव आगमनं ओलोकयमाना निसिन्ना। अहम्पि पब्बजिस्सामी’’ति। तेसं आदित्तपण्णकुटि विय तयो भवा उपट्ठहिंसु। ते अन्तरापणतो कसायरसपीतानि वत्थानि मत्तिकापत्ते च आहरापेत्वा अञ्ञमञ्ञं केसे ओरोपेत्वा ‘‘ये लोके अरहन्तो, ते उद्दिस्स अम्हाकं पब्बज्जा’’ति पब्बजित्वा, थविकासु पत्ते पक्खिपित्वा अंसे लग्गेत्वा पासादतो ओतरिंसु। गेहे दासेसु वा कम्मकरेसु वा न कोचि सञ्जानि।&lt;br&gt;&#xA;अथ ने ब्राह्मणगामतो निक्खम्म दासगामद्वारेन गच्छन्ते आकप्पकुत्तवसेन दासगामवासिनो सञ्जानिंसु। ते रोदन्ता पादेसु निपतित्वा ‘‘किं, अम्हे, अनाथे करोथ अय्या’’ति आहंसु। ‘‘मयं, ‘भणे, आदित्तपण्णसाला विय तयो भवा’ति पब्बजिम्हा। सचे तुम्हेसु एकेकं भुजिस्सं करोम, वस्ससतम्पि नप्पहोति। तुम्हेव तुम्हाकं सीसं धोवित्वा भुजिस्सा हुत्वा जीवथा’’ति वत्वा तेसं रोदन्तानंयेव पक्कमिंसु।&lt;br&gt;&#xA;थेरो पुरतो गच्छन्तो निवत्तित्वा ओलोकेन्तो चिन्तेसि – ‘‘अयं, भद्दा कापिलानी, सकलजम्बुदीपग्घनिका इत्थी मय्हं पच्छतो आगच्छति, ठानं खो पनेतं विज्जति, यं कोचिदेव एवं चिन्तेय्य ‘इमे पब्बजितापि विना भवितुं न सक्कोन्ति, अननुच्छविकं करोन्ती’ति, कोचि पापेन मनं पदूसेत्वा अपायपूरको भवेय्य, इमं पहाय मय्हं गन्तुं वट्टती’’ति चित्तं उप्पादेसि। सो पुरतो गच्छन्तो द्वेधापथं दिस्वा तस्स मत्थके अट्ठासि। भद्दापि आगन्त्वा, वन्दित्वा अट्ठासि। अथ नं आह – ‘‘भद्दे, तादिसिं इत्थिं मम पच्छतो आगच्छन्तिं दिस्वा ‘इमे पब्बजितापि विना भवितुं न सक्कोन्ती’ति चिन्तेत्वा अम्हेसु पदुट्ठचित्तो महाजनो अपायपूरको भवेय्य। इमस्मिं द्वेधापथे त्वं एकं गण्ह, अहमेकेन गमिस्सामी’’ति। ‘‘आम, अय्य, पब्बजितानं मातुगामो पलिबोधो, ‘पब्बजित्वापि विना न भवन्ती’ति अम्हाकं दोसं दस्सेस्सन्ति, तुम्हे एकं मग्गं गण्हथ, विना भविस्सामा’’ति तिक्खत्तुं पदक्खिणं कत्वा चतूसु ठानेसु पञ्चपतिट्ठितेन वन्दित्वा दसनखसमोधानसमुज्जलं अञ्जलिं पग्गय्ह ‘‘सतसहस्सकप्पपरिमाणे अद्धाने कतो मित्तसन्थवो अज्ज भिज्जती’’ति वत्वा ‘‘तुम्हे दक्खिणजातिका नाम, तुम्हाकं दक्खिणमग्गो वट्टति, मयं मातुगामा नाम वामजातिका, अम्हाकं वाममग्गो वट्टती’’ति वन्दित्वा मग्गं पटिपन्ना। तेसं द्वेधाभूतकाले अयं महापथवी ‘‘अहं चक्कवाळसिनेरुपब्बते धारेतुं सक्कोन्तीपि तुम्हाकं गुणे धारेतुं न सक्कोमी’’ति वदन्ती विय विरवमाना कम्पि, आकासे असनिसद्दो विय पवत्ति, चक्कवाळसिनेरुपब्बतो उन्नदि।&lt;br&gt;&#xA;सम्मासम्बुद्धो वेळुवनमहाविहारे गन्धकुटियं निसिन्नो पथवीकम्पनसद्दं सुत्वा ‘‘किस्स नु खो पथवी कम्पती’’ति आवज्जेन्तो ‘‘पिप्पलिमाणवो च भद्दा च कापिलानी मं उद्दिस्स अप्पमेय्यं सम्पत्तिं पहाय पब्बजिता। तेसं वियोगट्ठाने उभिन्नं गुणबलेन अयं पथवीकम्पो जातो। मयापि एतेसं सङ्गहं कातुं वट्टती’’ति गन्धकुटितो निक्खम्म सयमेव पत्तचीवरमादाय असीतिमहाथेरेसु कञ्चिपि अनामन्तेत्वा तिगावुतं मग्गं पच्चुग्गमनं कत्वा राजगहस्स च नालन्दाय च अन्तरे बहुपुत्तकनिग्रोधरुक्खमूले पल्लङ्कं आभुजित्वा निसीदि। निसीदन्तो पन अञ्ञतरपंसुकूलिको विय अनिसीदित्वा बुद्धवेसं गहेत्वा असीतिहत्थघनबुद्धरस्मियो विस्सज्जेन्तो निसीदि। इति तस्मिं खणे पण्णच्छत्तसकटचक्ककूटागारादिप्पमाणा बुद्धरस्मियो इतो चितो च विप्फरन्तियो विधावन्तियो चन्दसहस्ससूरियसहस्सउग्गमनकालो विय कुरुमाना तं वनन्तं एकोभासं अकंसु। द्वत्तिंसमहापुरिसलक्खणसिरिया समुज्जलतारागणेन विय गगनं, सुपुप्फितकमलकुवलयेन विय सलिलं, वनन्तं विरोचित्थ। निग्रोधरुक्खस्स नाम खन्धो सेतो होति, पत्तानि नीलानि, पक्कानि रत्तानि। तस्मिं पन दिवसे सतसाखो निग्रोधो सुवण्णवण्णोव अहोसि।&lt;br&gt;&#xA;महाकस्सपत्थेरो ‘‘अयं अम्हाकं सत्था भविस्सति, इमं अहं उद्दिस्स पब्बजितो’’ति दिट्ठट्ठानतो पट्ठाय ओणतोणतोव गन्त्वा तीसु ठानेसु वन्दित्वा ‘‘सत्था मे, भन्ते, भगवा, सावकोहमस्मि, सत्था मे, भन्ते, भगवा सावकोहमस्मी’’ति (सं॰ नि॰ २.१५४) आह। अथ नं भगवा आह ‘‘कस्सप, सचे त्वं इमं निपच्चकारं महापथविया करेय्यासि, सापि धारेतुं न सक्कुणेय्य। तथागतस्स एवं गुणमहन्ततं जानता तया कतो निपच्चकारो मय्हं, लोमम्पि चालेतुं न सक्कोति। निसीद, कस्सप, दायज्जं ते दस्सामी’’ति। अथस्स भगवा तीहि ओवादेहि उपसम्पदमदासि। दत्वा बहुपुत्तकनिग्रोधमूलतो निक्खमित्वा थेरं पच्छासमणं कत्वा मग्गं पटिपज्जि। सत्थु सरीरं द्वत्तिंसमहापुरिसलक्खणविचित्तं, महाकस्सपस्स सरीरं सत्तमहापुरिसलक्खणपटिमण्डितं, सो कञ्चनमहानावाय पच्छाबद्धो विय सत्थु पदानुपदिकं अनुगच्छि। सत्था थोकं मग्गं गन्त्वा मग्गा ओक्कम्म अञ्ञतरस्मिं रुक्खमूले निसज्जाकारं दस्सेसि। थेरो ‘‘निसीदितुकामो सत्था’’ति ञत्वा अत्तनो पारुपितपटपिलोतिकसङ्घाटिं चतुग्गुणं कत्वा पञ्ञपेसि।&lt;br&gt;&#xA;सत्था तत्थ निसीदित्वा हत्थेन चीवरं परिमज्जन्तो ‘‘मुदुका खो त्यायं, कस्सप, पटपिलोतिकसङ्घाटी’’ति (सं॰ नि॰ २.१५४) आह। थेरो ‘‘सत्था मम सङ्घाटिया मुदुभावं कथेति, पारुपितुकामो भविस्सती’’ति ञत्वा ‘‘पारुपतु, भन्ते, भगवा सङ्घाटि’’न्ति आह। ‘‘त्वं किं पारुपिस्ससि, कस्सपा’’ति? ‘‘तुम्हाकं निवासनं लभन्तो पारुपिस्सामि, भन्ते’’ति। ‘‘किं पन त्वं, कस्सप, इमं परिभोगजिण्णं पंसुकूलं धारेतुं सक्खिस्ससि? मया हि इमस्स पंसुकूलस्स गहितदिवसे उदकपरियन्तं कत्वा महापथवी कम्पि, इमं बुद्धानं परिभोगजिण्णचीवरं नाम न सक्का परित्तगुणेन धारेतुं, पटिबलेनेविदं पटिपत्तिपूरणसमत्थेन जातिपंसुकूलिकेन धारेतुं वट्टती’’ति वत्वा थेरेन सद्धिं चीवरं परिवत्तेसि।&lt;br&gt;&#xA;एवं पन चीवरपरिवत्तनं कत्वा थेरस्स पारुतचीवरं भगवा पारुपि, सत्थु चीवरं थेरो। तस्मिं समये अचेतनापि अयं महापथवी ‘‘दुक्करं, भन्ते, अकत्थ, अत्तना पारुतचीवरं सावकस्स दिन्नपुब्बो नाम नत्थि, अहं तुम्हाकं गुणं धारेतुं न सक्कोमी’’ति वदन्ती विय उदकपरियन्तं कत्वा कम्पि। थेरोपि ‘‘लद्धं दानि मया बुद्धानं परिभोगचीवरं, किं मे इदानि उत्तरि कत्तब्बं अत्थी’’ति उन्नतिं अकत्वा बुद्धानं सन्तिकेयेव तेरस धुतगुणे समादाय सत्तदिवसमत्तं पुथुज्जनो अहोसि, अट्ठमे दिवसे सह पटिसम्भिदाहि अरहत्तं पापुणि। तेन वुत्तं अपदाने (अप॰ थेर १.१.३९८-४२०) –&lt;br&gt;&#xA;‘‘पदुमुत्तरस्स भगवतो, लोकजेट्ठस्स तादिनो।&lt;br&gt;&#xA;निब्बुते लोकनाथम्हि, पूजं कुब्बन्ति सत्थुनो॥&lt;br&gt;&#xA;‘‘उदग्गचित्ता जनता, आमोदितपमोदिता।&lt;br&gt;&#xA;तेसु संवेगजातेसु, पीति से उदपज्जथ॥&lt;br&gt;&#xA;‘‘ञातिमित्ते समानेत्वा, इदं वचनमब्रविम्।&lt;br&gt;&#xA;परिनिब्बुतो महावीरो, हन्द पूजं करोमसे॥&lt;br&gt;&#xA;‘‘साधूति ते पटिस्सुत्वा, भिय्यो हासं जनिंसु मे।&lt;br&gt;&#xA;बुद्धस्मिं लोकनाथम्हि, काहाम पुञ्ञसञ्चयं॥&lt;br&gt;&#xA;‘‘अग्घियं सुकतं कत्वा, सतहत्थसमुग्गतम्।&lt;br&gt;&#xA;दियड्ढहत्थपत्थटं, विमानं नभमुग्गतं॥&lt;br&gt;&#xA;‘‘कत्वान हम्मियं तत्थ, तालपन्तीहि चित्तितम्।&lt;br&gt;&#xA;सकं चित्तं पसादेत्वा, चेतियं पूजयुत्तमं॥&lt;br&gt;&#xA;‘‘अग्गिक्खन्धोव जलितो, किंसुको इव फुल्लितो।&lt;br&gt;&#xA;इन्दलट्ठीव आकासे, ओभासेति चतुद्दिसा॥&lt;br&gt;&#xA;‘‘तत्थ चित्तं पसादेत्वा, कत्वान कुसलं बहुम्।&lt;br&gt;&#xA;पुब्बकम्मं सरित्वान, तिदसं उपपज्जहं॥&lt;br&gt;&#xA;‘‘सहस्सयुत्तं हयवाहिं, दिब्बयानमधिट्ठितो।&lt;br&gt;&#xA;उब्बिद्धं भवनं मय्हं, सत्तभूमं समुग्गतं॥&lt;br&gt;&#xA;‘‘कूटागारसहस्सानि, सब्बसोण्णमया अहुम्।&lt;br&gt;&#xA;जलन्ति सकतेजेन, दिसा सब्बा पभासयं॥&lt;br&gt;&#xA;‘‘सन्ति अञ्ञेपि निय्यूहा, लोहितङ्गमया तदा।&lt;br&gt;&#xA;तेपि जोतन्ति आभाय, समन्ता चतुरो दिसा॥&lt;br&gt;&#xA;‘‘पुञ्ञकम्माभिनिब्बत्ता, कूटागारा सुनिम्मिता।&lt;br&gt;&#xA;मणिमयापि जोतन्ति, दिसा दस समन्ततो॥&lt;br&gt;&#xA;‘‘तेसं उज्जोतमानानं, ओभासो विपुलो अहु।&lt;br&gt;&#xA;सब्बे देवे अभिभोमि, पुञ्ञकम्मस्सिदं फलं॥&lt;br&gt;&#xA;‘‘सट्ठिकप्पसहस्सम्हि, उब्बिद्धो नाम खत्तियो।&lt;br&gt;&#xA;चातुरन्तो विजितावी, पथविं आवसिं अहं॥&lt;br&gt;&#xA;‘‘तथेव भद्दके कप्पे, तिंसक्खत्तुं अहोसहम्।&lt;br&gt;&#xA;सककम्माभिरद्धोम्हि, चक्कवत्ती महब्बलो॥&lt;br&gt;&#xA;‘‘सत्तरतनसम्पन्नो, चतुदीपम्हि इस्सरो।&lt;br&gt;&#xA;तत्थापि भवनं मय्हं, इन्दलट्ठीव उग्गतं॥&lt;br&gt;&#xA;‘‘आयामतो चतुब्बीसं, वित्थारेन च द्वादस।&lt;br&gt;&#xA;रम्मणं नाम नगरं, दळ्हपाकारतोरणं॥&lt;br&gt;&#xA;‘‘आयामतो पञ्चसतं, वित्थारेन तदड्ढकम्।&lt;br&gt;&#xA;आकिण्णं जनकायेहि, तिदसानं पुरं विय॥&lt;br&gt;&#xA;‘‘यथा सूचिघरे सूची, पक्खित्ता पण्णवीसति।&lt;br&gt;&#xA;अञ्ञमञ्ञं पघट्टेन्ति, आकिण्णं होति लङ्कतं॥&lt;br&gt;&#xA;‘‘एवम्पि नगरं मय्हं, हत्थिस्सरथसंकुलम्।&lt;br&gt;&#xA;मनुस्सेहि सदाकिण्णं, रम्मणं नगरुत्तमं॥&lt;br&gt;&#xA;‘‘तत्थ भुत्वा पिवित्वा च, पुन देवत्तनं गतो।&lt;br&gt;&#xA;भवे पच्छिमके मय्हं, अहोसि कुलसम्पदा॥&lt;br&gt;&#xA;‘‘ब्रह्मञ्ञकुलसम्भूतो, महारतनसञ्चयो।&lt;br&gt;&#xA;असीतिकोटियो हित्वा, हिरञ्ञस्सापि पब्बजिं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अथ नं सत्था ‘‘कस्सपो, भिक्खवे, चन्दूपमो कुलानि उपसङ्कमति अपकस्सेव कायं, अपकस्स चित्तं, निच्चनवको कुलेसु अप्पगब्भो’’ति एवमादिना (सं॰ नि॰ २.१४६) पसंसित्वा अपरभागे अरियगणमज्झे निसिन्नो ‘‘एतदग्गं, भिक्खवे, मम सावकानं भिक्खूनं धुतवादानं यदिदं महाकस्सपो’’ति (अ॰ नि॰ १.१८८, १९१) धुतङ्गधरानं अग्गट्ठाने ठपेसि। सो विवेकाभिरतिकित्तनमुखेन भिक्खूनं ओवादं देन्तो अत्तनो पटिपत्तिं पकासेन्तो –&lt;br&gt;&#xA;१०५४.&lt;br&gt;&#xA;‘‘न गणेन पुरक्खतो चरे, विमनो होति समाधि दुल्लभो।&lt;br&gt;&#xA;नानाजनसङ्गहो दुखो, इति दिस्वान गणं न रोचये॥&lt;br&gt;&#xA;१०५५.&lt;br&gt;&#xA;‘‘न कुलानि उपब्बजे मुनि, विमनो होति समाधि दुल्लभो।&lt;br&gt;&#xA;सो उस्सुक्को रसानुगिद्धो, अत्थं रिञ्चति यो सुखावहो॥&lt;br&gt;&#xA;१०५६.&lt;br&gt;&#xA;‘‘पङ्कोति हि नं अवेदयुं, यायं वन्दनपूजना कुलेसु।&lt;br&gt;&#xA;सुखुमं सल्लं दुरुब्बहं, सक्कारो कापुरिसेन दुज्जहो॥&lt;br&gt;&#xA;१०५७.&lt;br&gt;&#xA;‘‘सेनासनम्हा ओरुय्ह, नगरं पिण्डाय पाविसिम्।&lt;br&gt;&#xA;भुञ्जन्तं पुरिसं कुट्ठिं, सक्कच्चं तं उपट्ठहिं॥&lt;br&gt;&#xA;१०५८.&lt;br&gt;&#xA;‘‘सो मे पक्केन हत्थेन, आलोपं उपनामयि।&lt;br&gt;&#xA;आलोपं पक्खिपन्तस्स, अङ्गुलि चेत्थ छिज्जथ॥&lt;br&gt;&#xA;१०५९.&lt;br&gt;&#xA;‘‘कुट्टमूलञ्च निस्साय, आलोपं तं अभुञ्जिसम्।&lt;br&gt;&#xA;भुञ्जमाने वा भुत्ते वा, जेगुच्छं मे न विज्जति॥&lt;br&gt;&#xA;१०६०.&lt;br&gt;&#xA;‘‘उत्तिट्ठपिण्डो आहारो, पूतिमुत्तञ्च ओसधम्।&lt;br&gt;&#xA;सेनासनं रुक्खमूलं, पंसुकूलञ्च चीवरम्।&lt;br&gt;&#xA;यस्सेते अभिसम्भुत्वा, स वे चातुद्दिसो नरो॥&lt;br&gt;&#xA;१०६१.&lt;br&gt;&#xA;‘‘यत्थ एके विहञ्ञन्ति, आरुहन्ता सिलुच्चयम्।&lt;br&gt;&#xA;तत्थ बुद्धस्स दायादो, सम्पजानो पटिस्सतो।&lt;br&gt;&#xA;इद्धिबलेनुपत्थद्धो, कस्सपो अभिरूहति॥&lt;br&gt;&#xA;१०६२.&lt;br&gt;&#xA;‘‘पिण्डपातपटिक्कन्तो, सेलमारुय्ह कस्सपो।&lt;br&gt;&#xA;झायति अनुपादानो, पहीनभयभेरवो॥&lt;br&gt;&#xA;१०६३.&lt;br&gt;&#xA;‘‘पिण्डपातपटिक्कन्तो, सेलमारुय्ह कस्सपो।&lt;br&gt;&#xA;झायति अनुपादानो, डय्हमानेसु निब्बुतो॥&lt;br&gt;&#xA;१०६४.&lt;br&gt;&#xA;‘‘पिण्डपातपटिक्कन्तो, सेलमारुय्ह कस्सपो।&lt;br&gt;&#xA;झायति अनुपादानो, कतकिच्चो अनासवो॥&lt;br&gt;&#xA;१०६५.&lt;br&gt;&#xA;‘‘करेरिमालावितता, भूमिभागा मनोरमा।&lt;br&gt;&#xA;कुञ्जराभिरुदा रम्मा, ते सेला रमयन्ति मं॥&lt;br&gt;&#xA;१०६६.&lt;br&gt;&#xA;‘‘नीलब्भवण्णा रुचिरा, वारिसीता सुचिन्धरा।&lt;br&gt;&#xA;इन्दगोपकसञ्छन्ना, ते सेला रमयन्ति मं॥&lt;br&gt;&#xA;१०६७.&lt;br&gt;&#xA;‘‘नीलब्भकूटसदिसा, कूटागारवरूपमा।&lt;br&gt;&#xA;वारणाभिरुदा रम्मा, ते सेला रमयन्ति मं॥&lt;br&gt;&#xA;१०६८.&lt;br&gt;&#xA;‘‘अभिवुट्ठा रम्मतला, नगा इसिभि सेविता।&lt;br&gt;&#xA;अब्भुन्नदिता सिखीहि, ते सेला रमयन्ति मं॥&lt;br&gt;&#xA;१०६९.&lt;br&gt;&#xA;‘‘अलं झायितुकामस्स, पहितत्तस्स मे सतो।&lt;br&gt;&#xA;अलं मे अत्थकामस्स, पहितत्तस्स भिक्खुनो॥&lt;br&gt;&#xA;१०७०.&lt;br&gt;&#xA;‘‘अलं मे फासुकामस्स, पहितत्तस्स भिक्खुनो।&lt;br&gt;&#xA;अलं मे योगकामस्स, पहितत्तस्स तादिनो॥&lt;br&gt;&#xA;१०७१.&lt;br&gt;&#xA;‘‘उमापुप्फेन समाना, गगनावब्भछादिता।&lt;br&gt;&#xA;नानादिजगणाकिण्णा, ते सेला रमयन्ति मं॥&lt;br&gt;&#xA;१०७२.&lt;br&gt;&#xA;‘‘अनाकिण्णा गहट्ठेहि, मिगसङ्घनिसेविता।&lt;br&gt;&#xA;नानादिजगणाकिण्णा, ते सेला रमयन्ति मं॥&lt;br&gt;&#xA;१०७३.&lt;br&gt;&#xA;‘‘अच्छोदिका पुथुसिला, गोनङ्गुलमिगायुता।&lt;br&gt;&#xA;अम्बुसेवालसञ्छन्ना, ते सेला रमयन्ति मं॥&lt;br&gt;&#xA;१०७४.&lt;br&gt;&#xA;‘‘न पञ्चङ्गिकेन तूरियेन, रति मे होति तादिसी।&lt;br&gt;&#xA;यथा एकग्गचित्तस्स, सम्मा धम्मं विपस्सतो॥&lt;br&gt;&#xA;१०७५.&lt;br&gt;&#xA;‘‘कम्मं बहुकं न कारये, परिवज्जेय्य जनं न उय्यमे।&lt;br&gt;&#xA;उस्सुक्को सो रसानुगिद्धो, अत्थं रिञ्चति यो सुखावहो॥&lt;br&gt;&#xA;१०७६.&lt;br&gt;&#xA;‘‘कम्मं बहुकं न कारये, परिवज्जेय्य अनत्तनेय्यमेतम्।&lt;br&gt;&#xA;किच्छति कायो किलमति, दुक्खितो सो समथं न विन्दति॥&lt;br&gt;&#xA;१०७७.&lt;br&gt;&#xA;‘‘ओट्ठप्पहतमत्तेन, अत्तानम्पि न पस्सति।&lt;br&gt;&#xA;पत्थद्धगीवो चरति, अहं सेय्योति मञ्ञति॥&lt;br&gt;&#xA;१०७८.&lt;br&gt;&#xA;‘‘असेय्यो सेय्यसमानं, बालो मञ्ञति अत्तानम्।&lt;br&gt;&#xA;न तं विञ्ञू पसंसन्ति, पत्थद्धमानसं नरं॥&lt;br&gt;&#xA;१०७९.&lt;br&gt;&#xA;‘‘यो च सेय्योहमस्मीति, नाहं सेय्योति वा पन।&lt;br&gt;&#xA;हीनो तंसदिसो वाति, विधासु न विकम्पति॥&lt;br&gt;&#xA;१०८०.&lt;br&gt;&#xA;‘‘पञ्ञवन्तं तथा तादिं, सीलेसु सुसमाहितम्।&lt;br&gt;&#xA;चेतोसमथमनुयुत्तं, तञ्चे विञ्ञू पसंसरे॥&lt;br&gt;&#xA;१०८१.&lt;br&gt;&#xA;‘‘यस्स सब्रह्मचारीसु, गारवो नूपलब्भति।&lt;br&gt;&#xA;आरका होति सद्धम्मा, नभतो पुथवी यथा॥&lt;br&gt;&#xA;१०८२.&lt;br&gt;&#xA;‘‘येसञ्च हिरि ओत्तप्पं, सदा सम्मा उपट्ठितम्।&lt;br&gt;&#xA;विरूळ्हब्रह्मचरिया ते, तेसं खीणा पुनब्भवा॥&lt;br&gt;&#xA;१०८३.&lt;br&gt;&#xA;‘‘उद्धतो चपलो भिक्खु, पंसुकूलेन पारुतो।&lt;br&gt;&#xA;कपीव सीहचम्मेन, न सो तेनुपसोभति॥&lt;br&gt;&#xA;१०८४.&lt;br&gt;&#xA;‘‘अनुद्धतो अचपलो, निपको संवुतिन्द्रियो।&lt;br&gt;&#xA;सोभति पंसुकूलेन, सीहोव गिरिगब्भरे॥&lt;br&gt;&#xA;१०८५.&lt;br&gt;&#xA;‘‘एते सम्बहुला देवा, इद्धिमन्तो यसस्सिनो।&lt;br&gt;&#xA;दसदेवसहस्सानि, सब्बे ते ब्रह्मकायिका॥&lt;br&gt;&#xA;१०८६.&lt;br&gt;&#xA;‘‘धम्मसेनापतिं वीरं, महाझायिं समाहितम्।&lt;br&gt;&#xA;सारिपुत्तं नमस्सन्ता, तिट्ठन्ति पञ्जलीकता॥&lt;br&gt;&#xA;१०८७.&lt;br&gt;&#xA;‘‘नमो ते पुरिसाजञ्ञ, नमो ते पुरिसुत्तम।&lt;br&gt;&#xA;यस्स ते नाभिजानाम, यम्पि निस्साय झायति॥&lt;br&gt;&#xA;१०८८.&lt;br&gt;&#xA;‘‘अच्छेरं वत बुद्धानं, गम्भीरो गोचरो सको।&lt;br&gt;&#xA;ये मयं नाभिजानाम, वालवेधिसमागता॥&lt;br&gt;&#xA;१०८९.&lt;br&gt;&#xA;‘‘तं तथा देवकायेहि, पूजितं पूजनारहम्।&lt;br&gt;&#xA;सारिपुत्तं तदा दिस्वा, कप्पिनस्स सितं अहु॥&lt;br&gt;&#xA;१०९०.&lt;br&gt;&#xA;‘‘यावता बुद्धखेत्तम्हि, ठपयित्वा महामुनिम्।&lt;br&gt;&#xA;धुतगुणे विसिट्ठोहं, सदिसो मे न विज्जति॥&lt;br&gt;&#xA;१०९१.&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, नत्थि दानि पुनब्भवो॥&lt;br&gt;&#xA;१०९२.&lt;br&gt;&#xA;‘‘न चीवरे न सयने, भोजने नुपलिम्पति।&lt;br&gt;&#xA;गोतमो अनप्पमेय्यो, मूळालपुप्फं विमलंव।&lt;br&gt;&#xA;अम्बुना नेक्खम्मनिन्नो, तिभवाभिनिस्सटो॥&lt;br&gt;&#xA;१०९३.&lt;br&gt;&#xA;‘‘सतिपट्ठानगीवो सो, सद्धाहत्थो महामुनि।&lt;br&gt;&#xA;पञ्ञासीसो महाञाणी, सदा चरति निब्बुतो’’ति॥ –&lt;br&gt;&#xA;इमा गाथा अभासि। तत्थ आदितो तिस्सो गाथा गणेसु कुलेसु च संसट्ठे भिक्खू दिस्वा तेसं ओवाददानवसेन वुत्ता।&lt;br&gt;&#xA;तत्थ न गणेन पुरक्खतो चरेति भिक्खुगणेहि पुरक्खतो परिवारितो हुत्वा न चरेय्य न विहरेय्य। कस्मा? विमनो होति समाधि दुल्लभो गणं परिहरन्तस्स दुक्खुप्पत्तिया ब्याकुलमनताय, उद्देसेन ओवादेन अनुसासनिया अनुग्गहं करोन्तो यथानुसिट्ठं अप्पटिपत्तिया च विमनो विकारिभूतचित्तो होति, ततो संसग्गेन एकग्गतं अलभन्तस्स समाधि दुल्लभो होति। तथारूपस्स हि उपचारसमाधिमत्तम्पि न इज्झति, पगेव इतरो। नानाजनसङ्गहोति नानज्झासयस्स नानारुचिकस्स जनस्स पेय्यखज्जादिना सङ्गहो। दुखोति किच्छो कसिरो। इति दिस्वानाति एवं गणसङ्गहे बहुविधं आदीनवं दिस्वा ञाणचक्खुना ओलोकेत्वा। गणं गणवासं न रोचये न रोचेय्य न इच्छेय्य।&lt;br&gt;&#xA;न कुलानि उपब्बजे मुनीति इमस्मिं सासने पब्बजितो खत्तियादिकुलूपको हुत्वा न उपगच्छेय्य। किंकारणा? विमनो होति समाधि दुल्लभो। सो उस्सुक्को कुलूपसङ्कमने उस्सुक्कं आपन्नो कुलेसु लद्धब्बेसु मधुरादिरसेसु अनुगिद्धो गेधं आपन्नो तत्थ उप्पन्नेसु किच्चकरणीयेसु अत्तनाव योगं आपज्जन्तो। अत्थं रिञ्चति यो सुखावहोति यो अत्तनो मग्गफलनिब्बानसुखावहो तं सीलविसुद्धिआदिसङ्खातं अत्थं रिञ्चति जहति, नानुयुञ्जतीति अत्थो।&lt;br&gt;&#xA;ततियगाथा हेट्ठा वुत्ता एव।&lt;br&gt;&#xA;सेनासनम्हा ओरुय्हातिआदिका चतस्सो गाथा पच्चयेसु अत्तनो सन्तोसदस्सनमुखेन ‘‘भिक्खुना नाम एवं पटिपज्जितब्ब’’न्ति भिक्खूनं ओवाददानवसेन वुत्ता। तत्थ सेनासनम्हा ओरुय्हाति पब्बतसेनासनत्ता वुत्तम्। सक्कच्चं तं उपट्ठहिन्ति तं कुट्ठिपुरिसं उळारसम्पत्तिं पापेतुकामताय भिक्खाय अत्थिको हुत्वा पणीतभिक्खदायकं कुलं महिच्छपुग्गलो विय आदरेन उपगन्त्वा अट्ठासिम्।&lt;br&gt;&#xA;पक्केनाति अट्ठिगतकुट्ठरोगताय उपक्केन कुथितेन। अङ्गुलि चेत्थ छिज्जथाति एत्थ पत्ते तस्स अङ्गुलि छिज्जित्वा आहारेन सद्धिं पततीति अत्थो।&lt;br&gt;&#xA;कुट्टमूलं निस्सायाति तस्स पुरिसस्स पसादजननत्थं तादिसे घरभित्तिसमीपे निसीदित्वा आलोपं तं अभुञ्जिसं परिभुञ्जिम्। अयं पन थेरस्स पटिपत्ति सिक्खापदे अपञ्ञत्तेति दट्ठब्बम्। पटिक्कूले च अप्पटिक्कूले इव अप्पटिक्कूलसञ्ञिताय अरियिद्धिया उक्कंसगतत्ता थेरस्स तं अज्झोहरन्तस्स जिगुच्छा न उप्पज्जि, पुथुज्जनस्स पन तादिसं भुञ्जन्तस्स अन्तानि निक्खमेय्युम्। तेनाह ‘‘भुञ्जमाने वा भुत्ते वा, जेगुच्छं मे न विज्जती’’ति।&lt;br&gt;&#xA;उत्तिट्ठपिण्डोति उत्तिट्ठित्वा परेसं घरद्वारे ठत्वा गहेतब्बपिण्डो, जङ्घबलं निस्साय अनुघरं गन्त्वा लद्धब्बमिस्सकभिक्खाति अत्थो। पूतिमुत्तन्ति गोमुत्तपरिभावितहरीटकादि च। यस्सेते अभिसम्भुत्वाति, यो भिक्खु एते उत्तिट्ठपिण्डादयो चत्तारो पच्चये अन्तिमन्तेन अभिरमित्वा परिभुञ्जति। स वे चातुद्दिसो नरोति सो पुग्गलो एकंसेन चातुद्दिसो पुरत्थिमादिचतुदिसायोग्यो, कत्थचि अप्पटिघो याय कायचि दिसाय विहरितुं सक्कोतीति अत्थो।&lt;br&gt;&#xA;अथ थेरो अत्तनो महल्लककाले मनुस्सेहि ‘‘कथं, भन्ते, तुम्हे एवरूपाय जराय वत्तमानाय दिने दिने पब्बतं अभिरुहथा’’ति वुत्ते ‘‘यत्थ एके’’तिआदिका चतस्सो गाथा अभासि। तत्थ यत्थाति यस्मिं पच्छिमवये। एकेति एकच्चे। विहञ्ञन्तीति सरीरकिलमथेन चित्तेन विघातं आपज्जन्ति। सिलुच्चयन्ति पब्बतम्। तत्थाति तस्मिं जराजिण्णकालेपि। सम्पजानो पटिस्सतोति इमिना चित्तखेदाभावं दस्सेति, इद्धिबलेनुपत्थद्धोति इमिना सरीरखेदाभावम्।&lt;br&gt;&#xA;भयहेतूनं किलेसानं समुच्छिन्नत्ता पहीनभयभेरवो।&lt;br&gt;&#xA;डय्हमानेसूति रागग्गिआदीहि एकादसहि अग्गीहि सत्तेसु डय्हमानेसु। संकिलेसपरिळाहाभावेन निब्बुतो सीतिभूतो।&lt;br&gt;&#xA;पुन मनुस्सेहि ‘‘किं, भन्ते, जिण्णकालेपि अरञ्ञपब्बतेयेव विहरथ, ननु इमे वेळुवनादयो विहारा मनोरमा’’ति वुत्ते अरञ्ञपब्बता एव मय्हं मनोरमाति दस्सेन्तो ‘‘करेरिमालावितता’’तिआदिका द्वादस गाथा अभासि। तत्थ करेरिमालावितताति वरुणरुक्खपन्तीहि समागता। ‘‘कालवण्णपुप्फेहि ओत्थटा’’तिपि वदन्ति। कुञ्जराभिरुदाति पटिघोसादिगुणीभूतेहि हत्थीनं गोचरेसीनं गज्जितेहि अभित्थनिता।&lt;br&gt;&#xA;अभिवुट्ठाति महामेघेन अभिप्पवुट्ठा। रम्मतलाति तेनेव रजोजल्लपण्णेय्यादीनं अपगमेन रमणीयतला। नगाति देसन्तरं अगमनतो ‘‘नगा’’ति सेलमयताय ‘‘सेला’’ति च लद्धनामा पब्बता। अब्भुन्नदिता सिखीहीति मधुरस्सरेन उन्नदिता।&lt;br&gt;&#xA;अलन्ति युत्तं समत्थं वा। झायितुकामस्स अत्थकामस्सातिआदीसुपि इमिना नयेन योजेतब्बम्। भिक्खुनोति भिन्नकिलेसभिक्खुनो, मेति सम्बन्धो।&lt;br&gt;&#xA;उमापुप्फेन समानाति मेचकनिभताय उमाकुसुमसदिसा। गगनावब्भ छादिताति ततो एव सरदस्स गगनअब्भा विय काळमेघसञ्छादिता, नीलवण्णाति अत्थो।&lt;br&gt;&#xA;अनाकिण्णाति असंकिण्णा असम्बाधा। पञ्चङ्गिकेनाति आततादीहि पञ्चहि अङ्गेहि युत्तेन तूरियेन परिवारियमानस्स तादिसीपि न होति, यथा यादिसी एकग्गचित्तस्स समाहितचित्तस्स सम्मदेव रूपारूपधम्मं अनिच्चादिवसेन विपस्सन्तस्स रति होति। तेनाह भगवा –&lt;br&gt;&#xA;‘‘यतो यतो सम्मसति, खन्धानं उदयब्बयम्।&lt;br&gt;&#xA;लभती पीतिपामोज्जं, अमतं तं विजानत’’न्ति॥ (ध॰ प॰ ३७४)&lt;br&gt;&#xA;कम्मं बहुकन्तिआदिना द्वे गाथा कम्मारामानं पच्चयगिद्धानं भिक्खूनं ओवाददानवसेन वुत्ता। तत्थ कम्मं बहुकं न कारयेति कम्मारामो हुत्वा बहुं नाम कम्मं न कारये न अधिट्ठहे, खण्डफुल्लपटिसङ्खरणं पन सत्थारा अनुञ्ञातमेव। परिवज्जेय्य जनन्ति अकल्याणमित्तभूतं जनं वज्जेय्य। न उय्यमेति पच्चयुप्पादनगणबन्धादिवसेन वायामं न करेय्य।&lt;br&gt;&#xA;अनत्तनेय्यमेतन्ति एतं नवकम्माधिट्ठानादिकं अत्तनो अत्थावहं न होतीति अत्थो। तत्थ कारणमाह ‘‘किच्छति कायो किलमती’’ति। नवकम्मादिपसुतस्स हि तहं तहं विचरतो कायसुखादिअलाभेन किच्छप्पत्तो होति किलमति खेदं आपज्जति, तेन च कायकिलमथेन दुक्खितो। वत्थुविसदअत्तनेय्यकिरियादीनं अभावेन सो पुग्गलो समथं न विन्दति चित्तसमाधानं न लभतीति।&lt;br&gt;&#xA;ओट्ठप्पहतमत्तेनातिआदिना द्वे गाथा सुतपरमस्स पण्डितमानिनो गरहवसेन, ततो परा द्वे पण्डितस्स पसंसावसेन वुत्ता। तत्थ ओट्ठप्पहतमत्तेनाति सज्झायसीसेन ओट्ठपरिवत्तनमत्तेन, बुद्धवचनं सज्झायकरणमत्तेनाति अत्थो। अत्तानम्पि न पस्सतीति अनत्थञ्ञुताय अत्तनो पच्चक्खभूतम्पि अत्थं न जानाति, याथावतो अत्तनो पमाणं न परिच्छिन्दतीति अत्थो। पत्थद्धगीवो चरतीति ‘‘अहं बहुस्सुतो, सतिमा, पञ्ञवा, न मया सदिसो अञ्ञो अत्थी’’ति मानत्थद्धो हुत्वा गरुट्ठानियानम्पि अपचितिं अदस्सेन्तो अयोसलाकं गिलित्वा ठितो विय थद्धगीवो चरति। अहं सेय्योति मञ्ञतीति अहमेव सेय्यो उत्तमोति मञ्ञति।&lt;br&gt;&#xA;असेय्यो सेय्यसमानं, बालो मञ्ञति अत्तानन्ति अयं असेय्यो हीनो समानो अञ्ञेन सेय्येन उत्तमेन समानं सदिसं कत्वा अत्तानं बालो मन्दबुद्धि बालभावेनेव मञ्ञतीति। न तं विञ्ञू पसंसन्तीति तं तादिसं बालं पग्गहितचित्तताय पत्थद्धमानसं थम्भितत्तं नरं विञ्ञू पण्डिता न पसंसन्ति, अञ्ञदत्थु गरहन्तियेव।&lt;br&gt;&#xA;सेय्योहमस्मीति यो पन पण्डितो पुग्गलो ‘‘सेय्योहमस्मी’’ति वा हीनसदिसमानवसेन ‘‘नाहं सेय्यो’’ति वा कञ्चिपि मानं अजप्पेन्तो विधासु नवसु मानकोट्ठासेसु कस्सचिपि वसेन न विकम्पति।&lt;br&gt;&#xA;पञ्ञवन्तन्ति अग्गफलपञ्ञावसेन पञ्ञवन्तं इट्ठादीसु तादिभावप्पत्तिया तादिं, असेक्खफलसीलेसु सुट्ठु पतिट्ठितत्ता सीलेसु सुसमाहितं, अरहत्तफलसमापत्तिसमापज्जनेन चेतोसमथमनुयुत्तन्ति तादिसं सब्बसो पहीनमानं खीणासवं विञ्ञू बुद्धादयो पण्डिता पसंसरे वण्णेन्ति थोमेन्तीति अत्थो।&lt;br&gt;&#xA;पुन अञ्ञतरं दुब्बचं भिक्खुं दिस्वा दोवचस्सताय आदीनवं, सोवचस्सताय आनिसंसञ्च पकासेन्तो ‘‘यस्स सब्रह्मचारीसू’’तिआदिका द्वे गाथा अभासि। ता वुत्तत्था एव।&lt;br&gt;&#xA;पुन उद्धतं उन्नळं एकं भिक्खुं दिस्वा उद्धतादिभावे दोसं, अनुद्धतादिभावे च गुणं विभावेन्तो ‘‘उद्धतो चपलो भिक्खू’’तिआदिका द्वे गाथा अभासि। तत्थ कपीव सीहचम्मेनाति सीहचम्मेन पारुतो मक्कटो विय। सो उद्धतादिदोससंयुत्तो भिक्खु तेन पंसुकूलेन अरियद्धजेन न उपसोभति अरियगुणानं अभावतो।&lt;br&gt;&#xA;यो पन उपसोभति, तं दस्सेतुं ‘‘अनुद्धतो’’तिआदि वुत्तम्।&lt;br&gt;&#xA;एते सम्बहुलातिआदिका पञ्च गाथा आयस्मन्तं सारिपुत्तं नमस्सन्ते ब्रह्मकायिके देवे दिस्वा आयस्मतो कप्पिनस्स सितपातुकम्मनिमित्तं वुत्ता। तत्थ एतेति तेसं पच्चक्खताय वुत्तम्। सम्बहुलाति बहुभावतो, तं पन बहुभावं ‘‘दसदेवसहस्सानी’’ति परिच्छिन्दित्वा आह। देवाति उपपत्तिदेवा। तं तेसं देवभावं अञ्ञेहि विसेसेत्वा दस्सेन्तो ‘‘सब्बे ते ब्रह्मकायिका’’ति आह। यस्मा ते अत्तनो उपपत्तिद्धिया महतिया देविद्धिया समन्नागता परिवारसम्पन्ना च, तस्मा आह ‘‘इद्धिमन्तो यसस्सिनो’’ति।&lt;br&gt;&#xA;‘‘को नु सेनापति भोतो’’ति पुच्छाय विस्सज्जनवसेन ‘‘मया पवत्तितं धम्मचक्कं अनुत्तरं सारिपुत्तो अनुवत्तेती’’ति (म॰ नि॰ २.३९९) वदन्तेन भगवता आयस्मतो सारिपुत्तत्थेरस्स धम्मसेनापतिभावो अनुञ्ञातोति आह – ‘‘धम्मसेनापतिं वीरं महाझायिं समाहितं सारिपुत्त’’न्ति। तत्थ वीरन्ति किलेसमारादीनं निम्मथनेन वीरियवन्तं महाविक्कन्तम्। महाझायिन्ति दिब्बविहारादीनं उक्कंसगमनेन महन्तं झायिम्। ततो एव सब्बसो विक्खेपविद्धंसनवसेन समाहितम्। नमस्सन्ताति सिरसि अञ्जलिं पग्गय्ह नमस्समाना तिट्ठन्ति।&lt;br&gt;&#xA;यम्पि निस्सायाति यं नु खो आरम्मणं निस्साय आरब्भ झायतीति नाभिजानामाति पुथुज्जनभावेन ब्रह्मानो एवं आहंसु।&lt;br&gt;&#xA;अच्छेरं वताति अच्छरियं वत। बुद्धानन्ति चतुसच्चबुद्धानम्। गम्भीरो गोचरो सकोति परमगम्भीरो अतिदुद्दसो दुरनुबोधो पुथुज्जनेहि असाधारणो अविसयो। इदानि तस्स गम्भीरभावे कारणं दस्सेतुं ‘‘ये मय’’न्तिआदि वुत्तम्। तत्थ वालवेधिसमागताति ये मयं वालवेधिधनुग्गहसदिसा अतिसुखुमम्पि विसयं पटिविज्झितुं समत्था आगता उपपरिक्खन्ता नाभिजानाम, गम्भीरो वत बुद्धानं विसयोति अत्थो। तं तथा देवकायेहीति तं तथारूपं सारिपुत्तं सदेवकस्स लोकस्स पूजनारहं तेहि ब्रह्मकायिकेहि तदा तथा पूजितं दिस्वा आयस्मतो महाकप्पिनस्स सितं अहोसि। इमेसं लोकसम्मतानं ब्रह्मूनम्पि अविसयो, यत्थ सावकानं विसयोति।&lt;br&gt;&#xA;यावता बुद्धखेत्तम्हीति गाथा थेरेन अत्तानं आरब्भ सीहनादं नदन्तेन भासिता। तत्थ बुद्धखेत्तम्हीति आणाखेत्तं सन्धाय वदति। ठपयित्वा महामुनिन्ति सम्मासम्बुद्धं ठपेत्वा । बुद्धा हि भगवन्तो धुतगुणेहिपि सब्बसत्तेहि परमुक्कंसगता एव, केवलं पन महाकरुणासञ्चोदितमानसा सत्तानं तादिसं महन्तं उपकारं ओलोकेत्वा गामन्तसेनासनवासादिं अनुवत्तन्तीति तं तं धुतधम्मविरोधी होति। धुतगुणेति किलेसानं धुतेन गुणेन आरञ्ञकादिभावेन अपेक्खितगुणे। करणत्थे वा एतं भुम्मवचनम्। सदिसो मे न विज्जति, कुतो पन उत्तरीति अधिप्पायो। तथा हेस थेरो तत्थ अग्गट्ठाने ठपितो।&lt;br&gt;&#xA;न चीवरेति गाथाय ‘‘ठपयित्वा महामुनि’’न्ति वुत्तमेवत्थं पाकटतरं करोति, चीवरादीसु तण्हाय अनुपलेपो धुतङ्गफलम्। तत्थ न चीवरे सम्पत्ते तण्हालेपेनाति योजना। सयनेति सेनासने। गोतमोति भगवन्तं गोत्तेन कित्तेति। अनप्पमेय्योति पमाणकरकिलेसाभावतो अपरिमाणगुणताय च अनप्पमेय्यो। मुळालपुप्फं विमलंव अम्बुनाति यथा निम्मलं विरजं नळिनं उदकेन न लिम्पति, एवं गोतमो भगवा तण्हालेपादिना न लिम्पतीति अत्थो। नेक्खम्मनिन्नो अभिनिक्खम्मनिन्नो ततो एव तिभवाभिनिस्सटो भवत्तयतो विनिस्सटो विसंयुत्तो।&lt;br&gt;&#xA;येसं सतिपट्ठानगीवादीनं भावनापारिपूरिया यत्थ कत्थचि अनुपलित्तो नेक्खम्मनिन्नोव अहोसि, ते अङ्गभूते दस्सेन्तो ‘‘सतिपट्ठानगीवो’’ति ओसानगाथमाह। तत्थ गुणरासितो उत्तमङ्गभूताय पञ्ञाय अधिट्ठानभावतो सतिपट्ठानं गीवा एतस्साति सतिपट्ठानगीवो, अनवज्जधम्मानं आदाने सद्धा हत्थो एतस्साति सद्धाहत्थो। गुणसरीरस्स उत्तमङ्गभावतो पञ्ञा सीसं एतस्साति पञ्ञासीसो। महासमुदागमनताय महाविसयताय महानुभावताय महाबलताय च महन्तं सब्बञ्ञुतसङ्खातं ञाणं एतस्स अत्थीति महाञाणी। सदा सब्बकालं निब्बुतो सीतिभूतो चरति। ‘‘सुसमाहितो…पे॰… नागो’’ति (अ॰ नि॰ ६.४३) सुत्तपदञ्चेत्थ निदस्सेतब्बम्। यं पनेत्थ अत्थतो अविभत्तं, तं हेट्ठा वुत्तनयमेव।&lt;br&gt;&#xA;महाकस्सपत्थेरगाथावण्णना निट्ठिता।&lt;br&gt;&#xA;चत्तालीसनिपातवण्णना निट्ठिता।&lt;/p&gt;</description>
    </item>
    <item>
      <title>१९. पञ्ञासनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/19_pa~n~nAsanipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/19_pa~n~nAsanipAto/</guid>
      <description>&lt;p&gt;१९. पञ्ञासनिपातो&lt;/p&gt;&#xA;&lt;h2 id=&#34;१-तलपटतथरगथवणणन&#34;&gt;१. तालपुटत्थेरगाथावण्णना&lt;/h2&gt;&#xA;&lt;p&gt;पञ्ञासनिपाते कदा नुहन्तिआदिका आयस्मतो तालपुटत्थेरस्स गाथा। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयं कुसलं उपचिनित्वा इमस्मिं बुद्धुप्पादे राजगहे अञ्ञतरस्मिं नटकुले निब्बत्तित्वा विञ्ञुतं पत्तो कुलानुरूपेसु नच्चट्ठानेसु निप्फत्तिं गन्त्वा सकलजम्बुदीपे पाकटो नटगामणि अहोसि। सो पञ्चसतमातुगामपरिवारो महता नटविभवेन गामनिगमराजधानीसु समज्जं दस्सेत्वा, महन्तं पूजासक्कारं लभित्वा, विचरन्तो राजगहं आगन्त्वा, नगरवासीनं समज्जं दस्सेत्वा, लद्धसम्मानसक्कारो ञाणस्स परिपाकं गतत्ता सत्थु सन्तिकं गन्त्वा, वन्दित्वा एकमन्तं निसिन्नो भगवन्तं एतदवोच – ‘‘सुतमेतं, भन्ते, पुब्बकानं आचरियपाचरियानं नटानं भासमानानं ‘यो सो नटो रङ्गमज्झे समज्जमज्झे सच्चालिकेन जनं हासेति रमेति, सो कायस्स भेदा परं मरणा पहासानं देवानं सहब्यतं उपपज्जती’ति, इध भगवा किमाहा’’ति। अथ नं भगवा तिक्खत्तुं पटिक्खिपि ‘‘मा मं एतं पुच्छी’’ति। चतुत्थवारं पुट्ठो आह – ‘‘गामणि, इमे सत्ता पकतियापि रागबन्धनबद्धा दोसबन्धनबद्धा मोहबन्धनबद्धा तेसं भिय्योपि रजनीये दोसनीये मोहनीये धम्मे उपसंहरन्तो पमादेत्वा कायस्स भेदा परं मरणा निरये उपपज्जति। सचे पनस्स एवंदिट्ठि होति ‘यो सो नटो रङ्गमज्झे समज्जमज्झे सच्चालिकेन जनं हासेति रमेति, सो कायस्स भेदा परं मरणा पहासानं देवानं सहब्यतं उपपज्जती’’’ति सास्स होति मिच्छादिट्ठि। मिच्छादिट्ठिस्स च द्विन्नं गतीनं अञ्ञतरा गति इच्छितब्बा, निरयस्स वा तिरच्छानयोनिया वाति। तं सुत्वा तालपुटो गामणि परोदि। ननु गामणि पगेव मया पटिक्खित्तो ‘‘मा मं एतं पुच्छी’’ति (सं॰ नि॰ ४.३५४)? ‘‘नाहं, भन्ते, एतं रोदामि, यं मं भगवा नटानं अभिसम्परायं एवमाहा’’ति। अपि चाहं, भन्ते, पुब्बकेहि आचरियपाचरियेहि नटेहि वञ्चितो ‘‘नटो महाजनस्स नटसमज्जं दस्सेत्वा सुगतिं उपपज्जती’’ति। सो सत्थु सन्तिके धम्मं सुत्वा पटिलद्धसद्धो पब्बजित्वा लद्धूपसम्पन्नो विपस्सनाय कम्मं करोन्तो नचिरस्सेव अरहत्तं पापुणि, अधिगतारहत्तो पन अरहत्तप्पत्तितो पुब्बे येनाकारेन अत्तनो चित्तं निग्गण्हनवसेन योनिसोमनसिकारो उदपादि, तं अनेकधा विभजित्वा दस्सेतुं –&lt;br&gt;&#xA;१०९४.&lt;br&gt;&#xA;‘‘कदा नुहं पब्बतकन्दरासु, एकाकियो अद्दुतियो विहस्सम्।&lt;br&gt;&#xA;अनिच्चतो सब्बभवं विपस्सं, तं मे इदं तं नु कदा भविस्सति॥&lt;br&gt;&#xA;१०९५.&lt;br&gt;&#xA;‘‘कदा नुहं भिन्नपटन्धरो मुनि, कासाववत्थो अममो निरासो।&lt;br&gt;&#xA;रागञ्च दोसञ्च तथेव मोहं, हन्त्वा सुखी पवनगतो विहस्सं॥&lt;br&gt;&#xA;१०९६.&lt;br&gt;&#xA;‘‘कदा अनिच्चं वधरोगनीळं, कायं इमं मच्चुजरायुपद्दुतम्।&lt;br&gt;&#xA;विपस्समानो वीतभयो विहस्सं, एको वने तं नु कदा भविस्सति॥&lt;br&gt;&#xA;१०९७.&lt;br&gt;&#xA;‘‘कदा नुहं भयजननिं दुखावहं, तण्हालतं बहुविधानुवत्तनिम्।&lt;br&gt;&#xA;पञ्ञामयं तिखिणमसिं गहेत्वा, छेत्वा वसे तम्पि कदा भविस्सति॥&lt;br&gt;&#xA;१०९८.&lt;br&gt;&#xA;‘‘कदा नु पञ्ञामयमुग्गतेजं, सत्थं इसीनं सहसादियित्वा।&lt;br&gt;&#xA;मारं ससेनं सहसा भञ्जिस्सं, सीहासने तं नु कदा भविस्सति॥&lt;br&gt;&#xA;१०९९.&lt;br&gt;&#xA;‘‘कदा नुहं सब्भि समागमेसु, दिट्ठो भवे धम्मगरूहि तादिभि।&lt;br&gt;&#xA;याथावदस्सीहि जितिन्द्रियेहि, पधानियो तं नु कदा भविस्सति॥&lt;br&gt;&#xA;११००.&lt;br&gt;&#xA;‘‘कदा नु मं तन्दि खुदा पिपासा, वातातपा कीटसरीसपा वा।&lt;br&gt;&#xA;न बाधयिस्सन्ति न तं गिरिब्बजे, अत्थत्थियं तं नु कदा भविस्सति॥&lt;br&gt;&#xA;११०१.&lt;br&gt;&#xA;‘‘कदा नु खो यं विदितं महेसिना, चत्तारि सच्चानि सुदुद्दसानि।&lt;br&gt;&#xA;समाहितत्तो सतिमा अगच्छं, पञ्ञाय तं तं नु कदा भविस्सति॥&lt;br&gt;&#xA;११०२.&lt;br&gt;&#xA;‘‘कदा नु रूपे अमिते च सद्दे, गन्धे रसे फुसितब्बे च धम्मे।&lt;br&gt;&#xA;आदित्ततोहं समथेहि युत्तो, पञ्ञाय दच्छं तदिदं कदा मे॥&lt;br&gt;&#xA;११०३.&lt;br&gt;&#xA;‘‘कदा नुहं दुब्बचनेन वुत्तो, ततो निमित्तं विमनो न हेस्सम्।&lt;br&gt;&#xA;अथो पसत्थोपि ततो निमित्तं, तुट्ठो न हेस्सं तदिदं कदा मे॥&lt;br&gt;&#xA;११०४.&lt;br&gt;&#xA;‘‘कदा नु कट्ठे च तिणे लता च, खन्धे इमेहं अमिते च धम्मे।&lt;br&gt;&#xA;अज्झत्तिकानेव च बाहिरानि च, समं तुलेय्यं तदिदं कदा मे॥&lt;br&gt;&#xA;११०५.&lt;br&gt;&#xA;‘‘कदा नु मं पावुसकालमेघो, नवेन तोयेन सचीवरं वने।&lt;br&gt;&#xA;इसिप्पयातम्हि पथे वजन्तं, ओवस्सते तं नु कदा भविस्सति॥&lt;br&gt;&#xA;११०६.&lt;br&gt;&#xA;‘‘कदा मयूरस्स सिखण्डिनो वने, दिजस्स सुत्वा गिरिगब्भरे रुतम्।&lt;br&gt;&#xA;पच्चुट्ठहित्वा अमतस्स पत्तिया, संचिन्तये तं नु कदा भविस्सति॥&lt;br&gt;&#xA;११०७.&lt;br&gt;&#xA;‘‘कदा नु गङ्गं यमुनं सरस्सतिं, पातालखित्तं वळवामुखञ्च।&lt;br&gt;&#xA;असज्जमानो पतरेय्यमिद्धिया, विभिंसनं तं नु कदा भविस्सति॥&lt;br&gt;&#xA;११०८.&lt;br&gt;&#xA;‘‘कदा नु नागोव असङ्गचारी, पदालये कामगुणेसु छन्दम्।&lt;br&gt;&#xA;निब्बज्जयं सब्बसुभं निमित्तं, झाने युतो तं नु कदा भविस्सति॥&lt;br&gt;&#xA;११०९.&lt;br&gt;&#xA;‘‘कदा इणट्टोव दलिद्दको निधिं, आराधयित्वा धनिकेहि पीळितो।&lt;br&gt;&#xA;तुट्ठो भविस्सं अधिगम्म सासनं, महेसिनो तं नु कदा भविस्सति॥&lt;br&gt;&#xA;१११०.&lt;br&gt;&#xA;‘‘बहूनि वस्सानि तयाम्हि याचितो, अगारवासेन अलं नु ते इदम्।&lt;br&gt;&#xA;तं दानि मं पब्बजितं समानं, किंकारणा चित्त तुवं न युञ्जसि॥&lt;br&gt;&#xA;११११.&lt;br&gt;&#xA;‘‘ननु अहं चित्त तयाम्हि याचितो, गिरिब्बजे चित्रछदा विहङ्गमा।&lt;br&gt;&#xA;महिन्दघोसत्थनिताभिगज्जिनो, ते तं रमेस्सन्ति वनम्हि झायिनं॥&lt;br&gt;&#xA;१११२.&lt;br&gt;&#xA;‘‘कुलम्हि मित्ते च पिये च ञातके, खिड्डारतिं कामगुणञ्च लोके।&lt;br&gt;&#xA;सब्बं पहाय इममज्झुपागतो, अथोपि त्वं चित्त न मय्ह तुस्ससि॥&lt;br&gt;&#xA;१११३.&lt;br&gt;&#xA;‘‘ममेव एतं न हि त्वं परेसं, सन्नाहकाले परिदेवितेन किम्।&lt;br&gt;&#xA;सब्बं इदं चलमिति पेक्खमानो, अभिनिक्खमिं अमतपदं जिगीसं॥&lt;br&gt;&#xA;१११४.&lt;br&gt;&#xA;‘‘सुयुत्तवादी द्विपदानमुत्तमो, महाभिसक्को नरदम्मसारथि।&lt;br&gt;&#xA;चित्तं चलं मक्कटसन्निभं इति, अवीतरागेन सुदुन्निवारयं॥&lt;br&gt;&#xA;१११५.&lt;br&gt;&#xA;‘‘कामा हि चित्रा मधुरा मनोरमा, अविद्दसू यत्थ सिता पुथुज्जना।&lt;br&gt;&#xA;ते दुक्खमिच्छन्ति पुनब्भवेसिनो, चित्तेन नीता निरये निराकता॥&lt;br&gt;&#xA;१११६.&lt;br&gt;&#xA;‘‘मयूरकोञ्चाभिरुतम्हि कानने, दीपीहि ब्यग्घेहि पुरक्खतो वसम्।&lt;br&gt;&#xA;काये अपेक्खं जह मा विराधय, इतिस्सु मं चित्त पुरे नियुञ्जसि॥&lt;br&gt;&#xA;१११७.&lt;br&gt;&#xA;‘‘भावेहि झानानि च इन्द्रियानि च, बलानि बोज्झङ्गसमाधिभावना।&lt;br&gt;&#xA;तिस्सो च विज्जा फुस बुद्धसासने, इतिस्सु मं चित्त पुरे नियुञ्जसि॥&lt;br&gt;&#xA;१११८.&lt;br&gt;&#xA;‘‘भावेहि मग्गं अमतस्स पत्तिया, निय्यानिकं सब्बदुखक्खयोगधम्।&lt;br&gt;&#xA;अट्ठङ्गिकं सब्बकिलेससोधनं, इतिस्सु मं चित्त पुरे नियुञ्जसि॥&lt;br&gt;&#xA;१११९.&lt;br&gt;&#xA;‘‘दुक्खन्ति खन्धे पटिपस्स योनिसो, यतो च दुक्खं समुदेति तं जह।&lt;br&gt;&#xA;इधेव दुक्खस्स करोहि अन्तं, इतिस्सु मं चित्त पुरे नियुञ्जसि॥&lt;br&gt;&#xA;११२०.&lt;br&gt;&#xA;‘‘अनिच्चं दुक्खन्ति विपस्स योनिसो, सुञ्ञं अनत्ताति अघं वधन्ति च।&lt;br&gt;&#xA;मनोविचारे उपरुन्ध चेतसो, इतिस्सु मं चित्त पुरे नियुञ्जसि॥&lt;br&gt;&#xA;११२१.&lt;br&gt;&#xA;‘‘मुण्डो विरूपो अभिसापमागतो, कपालहत्थोव कुलेसु भिक्खसु।&lt;br&gt;&#xA;युञ्जस्सु सत्थुवचने महेसिनो, इतिस्सु मं चित्त पुरे नियुञ्जसि॥&lt;br&gt;&#xA;११२२.&lt;br&gt;&#xA;‘‘सुसंवुतत्तो विसिखन्तरे चरं, कुलेसु कामेसु असङ्गमानसो।&lt;br&gt;&#xA;चन्दो यथा दोसिनपुण्णमासिया, इतिस्सु मं चित्त पुरे नियुञ्जसि॥&lt;br&gt;&#xA;११२३.&lt;br&gt;&#xA;‘‘आरञ्ञिको होहि च पिण्डपातिको, सोसानिको होहि च पंसुकूलिको।&lt;br&gt;&#xA;नेसज्जिको होहि सदा धुते रतो, इतिस्सु मं चित्त पुरे नियुञ्जसि॥&lt;br&gt;&#xA;११२४.&lt;br&gt;&#xA;‘‘रोपेत्व रुक्खानि यथा फलेसी, मूले तरुं छेत्तु तमेव इच्छसि।&lt;br&gt;&#xA;तथूपमं चित्तमिदं करोसि, यं मं अनिच्चम्हि चले नियुञ्जसि॥&lt;br&gt;&#xA;११२५.&lt;br&gt;&#xA;‘‘अरूप दूरङ्गम एकचारि, न ते करिस्सं वचनं इदानिहम्।&lt;br&gt;&#xA;दुक्खा हि कामा कटुका महब्भया, निब्बानमेवाभिमनो चरिस्सं॥&lt;br&gt;&#xA;११२६.&lt;br&gt;&#xA;‘‘नाहं अलक्ख्या अहिरिक्कताय वा,&lt;br&gt;&#xA;न चित्तहेतू न च दूरकन्तना।&lt;br&gt;&#xA;आजीवहेतू च अहं न निक्खमिं,&lt;br&gt;&#xA;कतो च ते चित्त पटिस्सवो मया॥&lt;br&gt;&#xA;११२७.&lt;br&gt;&#xA;‘‘अप्पिच्छता सप्पुरिसेहि वण्णिता, मक्खप्पहानं वूपसमो दुखस्स।&lt;br&gt;&#xA;इतिस्सु मं चित्त तदा नियुञ्जसि, इदानि त्वं गच्छसि पुब्बचिण्णं॥&lt;br&gt;&#xA;११२८.&lt;br&gt;&#xA;‘‘तण्हा अविज्जा च पियापियञ्च, सुभानि रूपानि सुखा च वेदना।&lt;br&gt;&#xA;मनापिया कामगुणा च वन्ता, वन्ते अहं आवमितुं न उस्सहे॥&lt;br&gt;&#xA;११२९.&lt;br&gt;&#xA;‘‘सब्बत्थ ते चित्त वचो कतं मया, बहूसु जातीसु नमेसि कोपितो।&lt;br&gt;&#xA;अज्झत्तसम्भवो कतञ्ञुताय ते, दुक्खे चिरं संसरितं तया कते॥&lt;br&gt;&#xA;११३०.&lt;br&gt;&#xA;‘‘त्वञ्ञेव नो चित्त करोसि ब्राह्मणो, त्वं खत्तियो राजदसी करोसि।&lt;br&gt;&#xA;वेस्सा च सुद्दा च भवाम एकदा, देवत्तनं वापि तवेव वाहसा॥&lt;br&gt;&#xA;११३१.&lt;br&gt;&#xA;‘‘तवेव हेतू असुरा भवामसे, त्वंमूलकं नेरयिका भवामसे।&lt;br&gt;&#xA;अथो तिरच्छानगतापि एकदा, पेतत्तनं वापि तवेव वाहसा॥&lt;br&gt;&#xA;११३२.&lt;br&gt;&#xA;‘‘ननु दुब्भिस्ससि मं पुनप्पुनं, मुहुं मुहुं चारणिकंव दस्सयम्।&lt;br&gt;&#xA;उम्मत्तकेनेव मया पलोभसि, किञ्चापि ते चित्त विराधितं मया॥&lt;br&gt;&#xA;११३३.&lt;br&gt;&#xA;‘‘इदं पुरे चित्तमचारि चारिकं, येनिच्छकं यत्थकामं यथासुखम्।&lt;br&gt;&#xA;तदज्जहं निग्गहेस्सामि योनिसो, हत्थिप्पभिन्नं विय अङ्गुसग्गहो॥&lt;br&gt;&#xA;११३४.&lt;br&gt;&#xA;‘‘सत्था च मे लोकमिमं अधिट्ठहि, अनिच्चतो अद्धुवतो असारतो।&lt;br&gt;&#xA;पक्खन्द मं चित्त जिनस्स सासने, तारेहि ओघा महता सुदुत्तरा॥&lt;br&gt;&#xA;११३५.&lt;br&gt;&#xA;‘‘न ते इदं चित्त यथा पुराणकं, नाहं अलं तुय्ह वसे निवत्तितुम्।&lt;br&gt;&#xA;महेसिनो पब्बजितोम्हि सासने, न मादिसा होन्ति विनासधारिनो॥&lt;br&gt;&#xA;११३६.&lt;br&gt;&#xA;‘‘नगा समुद्दा सरिता वसुन्धरा, दिसा चतस्सो विदिसा अधो दिवा।&lt;br&gt;&#xA;सब्बे अनिच्चा तिभवा उपद्दुता, कुहिं गतो चित्त सुखं रमिस्ससि॥&lt;br&gt;&#xA;११३७.&lt;br&gt;&#xA;‘‘धितिप्परं किं मम चित्त काहिसि, न ते अलं चित्त वसानुवत्तको।&lt;br&gt;&#xA;न जातु भस्तं उभतोमुखं छुपे, धिरत्थु पूरं नवसोतसन्दनिं॥&lt;br&gt;&#xA;११३८.&lt;br&gt;&#xA;‘‘वराहएणेय्यविगाळ्हसेविते, पब्भारकुट्टे पकतेव सुन्दरे।&lt;br&gt;&#xA;नवम्बुना पावुससित्तकानने, तहिं गुहागेहगतो रमिस्ससि॥&lt;br&gt;&#xA;११३९.&lt;br&gt;&#xA;‘‘सुनीलगीवा सुसिखा सुपेखुना, सुचित्तपत्तच्छदना विहङ्गमा।&lt;br&gt;&#xA;सुमञ्जुघोसत्थनिताभिगज्जिनो, ते तं रमेस्सन्ति वनम्हि झायिनं॥&lt;br&gt;&#xA;११४०.&lt;br&gt;&#xA;‘‘वुट्ठम्हि देवे चतुरङ्गुले तिणे, संपुप्फिते मेघनिभम्हि कानने।&lt;br&gt;&#xA;नगन्तरे विटपिसमो सयिस्सं, तं मे मुदू हेहिति तूलसन्निभं॥&lt;br&gt;&#xA;११४१.&lt;br&gt;&#xA;‘‘तथा तु कस्सामि यथापि इस्सरो, यं लब्भति तेनपि होतु मे अलम्।&lt;br&gt;&#xA;न ताहं कस्सामि यथा अतन्दितो, बिळारभस्तंव यथा सुमद्दितं॥&lt;br&gt;&#xA;११४२.&lt;br&gt;&#xA;‘‘तथा तु कस्सामि यथापि इस्सरो, यं लब्भति तेनपि होतु मे अलम्।&lt;br&gt;&#xA;विरियेन तं मय्ह वसानयिस्सं, गजंव मत्तं कुसलङ्कुसग्गहो॥&lt;br&gt;&#xA;११४३.&lt;br&gt;&#xA;‘‘तया सुदन्तेन अवट्ठितेन हि, हयेन योग्गाचरियोव उज्जुना।&lt;br&gt;&#xA;पहोमि मग्गं पटिपज्जितुं सिवं, चित्तानुरक्खीहि सदा निसेवितं॥&lt;br&gt;&#xA;११४४.&lt;br&gt;&#xA;‘‘आरम्मणे तं बलसा निबन्धिसं, नागंव थम्भम्हि दळ्हाय रज्जुया।&lt;br&gt;&#xA;तं मे सुगुत्तं सतिया सुभावितं, अनिस्सितं सब्बभवेसु हेहिसि॥&lt;br&gt;&#xA;११४५.&lt;br&gt;&#xA;‘‘पञ्ञाय छेत्वा विपथानुसारिनं, योगेन निग्गय्ह पथे निवेसिय।&lt;br&gt;&#xA;दिस्वा समुदयं विभवञ्च सम्भवं, दायादको हेहिसि अग्गवादिनो॥&lt;br&gt;&#xA;११४६.&lt;br&gt;&#xA;‘‘चतुब्बिपल्लासवसं अधिट्ठितं, गामण्डलंव परिनेसि चित्त मम्।&lt;br&gt;&#xA;ननु संयोजनबन्धनच्छिदं, संसेवसे कारुणिकं महामुनिं॥&lt;br&gt;&#xA;११४७.&lt;br&gt;&#xA;‘‘मिगो यथा सेरि सुचित्तकानने, रम्मं गिरिं पावुसअब्भमालिनिम्।&lt;br&gt;&#xA;अनाकुले तत्थ नगे रमिस्सं, असंसयं चित्त परा भविस्ससि॥&lt;br&gt;&#xA;११४८.&lt;br&gt;&#xA;‘‘ये तुय्ह छन्देन वसेन वत्तिनो,&lt;br&gt;&#xA;नरा च नारी च अनुभोन्ति यं सुखम्।&lt;br&gt;&#xA;अविद्दसू मारवसानुवत्तिनो,&lt;br&gt;&#xA;भवाभिनन्दी तव चित्त सावका’’ति॥&lt;br&gt;&#xA;तत्थ कदा नुहन्ति कदा नु अहम्। पब्बतकन्दरासूति पब्बतेसु च कन्दरेसु च, पब्बतस्स वा कन्दरासु। एकाकियोति एकको। अद्दुतियोति नित्तण्हो। तण्हा हि पुरिसस्स दुतिया नाम। विहस्सन्ति विहरिस्सामि। अनिच्चतो सब्बभवं विपस्सन्ति कामभवादिभेदं सब्बम्पि भवं ‘‘हुत्वा अभावट्ठेन अनिच्च’’न्ति विपस्सन्तो कदा नु विहरिस्सन्ति योजना। निदस्सनमत्तञ्चेतं, ‘‘यदनिच्चं तं दुक्खं, यं दुक्खं तदनत्ता’’ति वचनतो (सं॰ नि॰ ३.१५) इतरम्पि लक्खणद्वयं वुत्तमेवाति दट्ठब्बम्। तं मे इदं तं नु कदा भविस्सतीति तं इदं मे परिवितक्कितं कदा नु भविस्सति, कदा नु खो मत्थकं पापुणिस्सतीति अत्थो। तं नूति चेत्थ तन्ति निपातमत्तम्। अयञ्हेत्थ सङ्खेपत्थो – कदा नु खो अहं महागजो विय सङ्खलिकबन्धनं, गिहिबन्धनं छिन्दित्वा पब्बजित्वा कायविवेकं परिब्रूहयन्तो एकाकी पब्बतकन्दरासु अदुतियो सब्बत्थ निरपेक्खो सब्बसङ्खारगतं अनिच्चादितो विपस्सन्तो विहरिस्सामीति।&lt;br&gt;&#xA;भिन्नपटन्धरोति भिन्नवत्थधरो, गाथासुखत्थं नकारागमं कत्वा वुत्तम्। सत्थकच्छिन्नअग्घफस्सवण्णभिन्नं पटचीवरं धारेन्तोति अत्थो। मुनीति पब्बजितो। अममोति कुले वा गणे वा ममत्ताभावेन अममो। कत्थचिपि आरम्मणे आसीसनाय अभावेन निरासो। हन्त्वा सुखी पवनगतो विहस्सन्ति रागादिके किलेसे अरियमग्गेन समुच्छिन्दित्वा मग्गसुखेन फलसुखेन सुखी महावनगतो कदा नु खो अहं विहरिस्सामि।&lt;br&gt;&#xA;वधरोगनीळन्ति मरणस्स च रोगस्स च कुलावकभूतम्। कायं इमन्ति इमं खन्धपञ्चकसङ्खातं कायम्। खन्धपञ्चकोपि हि ‘‘अविज्जागतस्स, भिक्खवे, पुरिसपुग्गलस्स तण्हानुगतस्स अयमेव कायो बहिद्धा नामरूप’’न्तिआदीसु कायो वुच्चति। मच्चुजरायुपद्दुतन्ति मरणेन चेव जराय च पीळितं, विपस्समानो अहं भयहेतुपहानेन वीतभयो, तं नु कदा भविस्सतीति अत्थो।&lt;br&gt;&#xA;भयजननिन्ति पञ्चवीसतिया महाभयानं उप्पादकारणभूतं कायिकस्स च चेतसिकस्स च सकलस्सपि वट्टदुक्खस्स आवहनतो दुखावहम्। तण्हालतं बहुविधानुवत्तनिन्ति बहुविधञ्च आरम्मणं भवमेव वा अनुवत्तति सन्तनोतीति बहुविधानुवत्तनिं, तण्हासङ्खातलतम्। पञ्ञामयन्ति मग्गपञ्ञामयं सुनिसितं असिखग्गं वीरियपग्गहितेन सद्धाहत्थेन गहेत्वा समुच्छिन्दित्वा ‘‘कदा नुहं वसे’’ति यं परिवितक्कितं, तम्पि कदा भविस्सतीति योजना।&lt;br&gt;&#xA;उग्गतेजन्ति समथविपस्सनावसेन निसितताय तिक्खतेजम्। सत्थं इसीनन्ति बुद्धपच्चेकबुद्धअरियसावकइसीनं सत्थभूतम्। मारं ससेनं सहसा भञ्जिस्सन्ति किलेससेनाय ससेनं अभिसङ्खारादिमारं सहसा सीघमेव भञ्जिस्सामि। सीहासनेति थिरासने, अपराजितपल्लङ्केति अत्थो।&lt;br&gt;&#xA;सब्भि समागमेसु दिट्ठो भवेति धम्मगारवयुत्तताय धम्मगरूहि तादिलक्खणप्पत्तिया तादीहि अविपरीतदस्सिताय याथावदस्सीहि अरियमग्गेनेव पापजितिन्द्रियताय जितिन्द्रियेहि बुद्धादीहि साधूहि समागमेसु ‘‘कदा नु अहं पधानियोति दिट्ठो भवेय्य’’न्ति यं मे परिवितक्कितं, तं नु कदा भविस्सतीति योजना। इमिना नयेन सब्बत्थ पदयोजना वेदितब्बा, पदत्थमत्तमेव वण्णयिस्साम।&lt;br&gt;&#xA;तन्दीति आलसियम्। खुदाति जिघच्छा। कीटसरीसपाति कीटञ्चेव सरीसपा च। न बाधयिस्सन्तीति मं न ब्याधयिस्सन्ति सुखदुक्खसोमनस्सदोमनस्सानं झानेहि पटिबाहितत्ताति अधिप्पायो। गिरिब्बजेति पब्बतकन्दराय। अत्थत्थियन्ति सदत्थसङ्खातेन अत्थेन अत्थिकम्।&lt;br&gt;&#xA;यं विदितं महेसिनाति यं चतुसच्चं महेसिना सम्मासम्बुद्धेन सयम्भूञाणेन ञातं पटिविद्धं, तानि चत्तारि सच्चानि अनुपचितकुसलसम्भारेहि सुट्ठु दुद्दसानि मग्गसमाधिना समाहितत्तो, सम्मासतिया सतिमा, अरियमग्गपञ्ञाय अहं अगच्छं पटिविज्झिस्सं अधिगमिस्सन्ति अत्थो।&lt;br&gt;&#xA;रूपेति चक्खुविञ्ञेय्यरूपे। अमितेति ञाणेन अमिते, अपरिच्छिन्ने अपरिञ्ञातेति अत्थो। फुसितब्बेति, फोट्ठब्बे। धम्मेति मनोविञ्ञेय्यधम्मे। अमितेति वा अपरिमाणे नीलादिवसेन अनेकभेदभिन्ने रूपे भेरिसद्दादिवसेन, मूलरसादिवसेन, कक्खळमुदुतादिवसेन, सुखदुक्खादिवसेन च, अनेकभेदसद्दादिके चाति अत्थो। आदित्ततोति एकादसहि अग्गीहि आदित्तभावतो। समथेहि युत्तोति झानविपस्सनामग्गसमाधीहि समन्नागतो। पञ्ञाय दच्छन्ति विपस्सनापञ्ञासहिताय मग्गपञ्ञाय दक्खिस्सम्।&lt;br&gt;&#xA;दुब्बचनेन वुत्तोति दुरुत्तवचनेन घट्टितो। ततो निमित्तन्ति फरुसवाचाहेतु। विमनो न हेस्सन्ति दोमनस्सितो न भवेय्यम्। अथोति अथ। पसत्थोति केनचि पसंसितो।&lt;br&gt;&#xA;कट्ठेति दारुक्खन्धे। तिणेति तिणानं खन्धे। इमेति इमे मम सन्ततिपरियापन्ने पञ्च खन्धे । अमिते च धम्मेति ततो अञ्ञेन इन्द्रियक्खन्धेन अमिते रूपधम्मे। तेनाह – ‘‘अज्झत्तिकानेव च बाहिरानि चा’’ति। समं तुलेय्यन्ति अनिच्चादिवसेन चेव असारादिउपमावसेन च सब्बं सममेव कत्वा तीरेय्यम्।&lt;br&gt;&#xA;इसिप्पयातम्हि पथे वजन्तन्ति बुद्धादीहि महेसीहि सम्मदेव पयाते समथविपस्सनामग्गे वजन्तं पटिपज्जन्तम्। पावुससमये कालमेघो नवेन तोयेन वस्सोदकेन सचीवरं पवने कदा नु ओवस्सति, तेमेतीति अत्तनो अब्भोकासिकभावपरिवितक्कितं दस्सेति।&lt;br&gt;&#xA;मयूरस्स सिखण्डिनो वने दिजस्साति मातुकुच्छितो अण्डकोसतो चाति द्विक्खत्तुं जायनवसेन दिजस्स, सिखासम्भवेन सिखण्डिनो च मयूरस्स वने कदा पन गिरिगब्भरे रुतं केकारवं सुत्वा वेलं सल्लक्खित्वा सयनतो वुट्ठहित्वा अमतस्स पत्तिया निब्बानाधिगमाय। संचिन्तयेति वुच्चमाने भवे अनिच्चादितो मनसि करेय्यं विपस्सेय्यन्ति अत्थो।&lt;br&gt;&#xA;गङ्गं यमुनं सरस्सतिन्ति एता महानदियो असज्जमानो भावनामयाय इद्धिया कदा नु पतरेय्यन्ति योजना। पातालखित्तं बळवामुखञ्चाति पाताय अलं परियत्तन्ति पातालं, तदेव खित्तं, पथविया सण्ठहनकाले तथा ठितन्ति पातालखित्तम्। योजनसतिकादिभेदानि समुद्दस्स अन्तोपथविया तीरट्ठानानि, येसु कानिचि नागादीनं वसनट्ठानानि होन्ति, कानिचि सुञ्ञानियेव हुत्वा तिट्ठन्ति। बळवामुखन्ति महासमुद्दे महन्तं आवट्टमुखम्। महानिरयद्वारस्स हि विवटकाले महाअग्गिक्खन्धो ततो निक्खन्तो तदभिमुखं अनेकयोजनसतायामवित्थारं हेट्ठा समुद्दपदेसं डहति, तस्मिं दड्ढे उपरि उदकं आवट्टाकारेन परिब्भमन्तं महता सद्देन हेट्ठा निपतति। तत्थ बळवामुखसमञ्ञा, इति तञ्च पातालखित्तं बळवामुखञ्च विभिंसनं भयानकं असज्जमानो इद्धिया कदा नु पतरेय्यन्ति यं परिवितक्कितं, तं कदा नु भविस्सति, भावनामयं इद्धिं निब्बत्तेत्वा कदा नु एवं इद्धिं वळञ्जिस्सामीति अत्थो।&lt;br&gt;&#xA;नागोव असङ्गचारी पदालयेति यथा मत्तवारणो दळ्हथम्भं भिन्दित्वा अयसङ्खलिकं विद्धंसेत्वा असङ्गचारी वनं पविसित्वा एको अदुतियो हुत्वा अत्तनो रुचिवसेन चरति, एवमहं कदा नु सब्बसुभं निमित्तं निब्बज्जयं निरवसेसतो वज्जयन्तो कामच्छन्दवसो अहुत्वा झाने युतो पयुत्तो कामगुणेसु छन्दं सम्मदेव पदालेय्यं छिन्देय्यं पजहेय्यन्ति यं परिवितक्कितं, तं नु कदा भविस्सति।&lt;br&gt;&#xA;इणट्टोव दलिद्दको निधिं आराधयित्वाति यथा कोचि दलिद्दो जीविकपकतो इणं गहेत्वा तं सोधेतुं असक्कोन्तो इणट्टो इणेन अट्टितो धनिकेहि पीळितो निधिं आराधयित्वा अधिगन्त्वा इणञ्च सोधेत्वा सुखेन च जीवन्तो तुट्ठो भवेय्य, एवं अहम्पि कदा नु इणसदिसं कामच्छन्दं पहाय महेसिनो अरियधनसम्पुण्णताय मणिकनकादिरतनसम्पुण्णनिधिसदिसं बुद्धस्स सासनं अधिगन्त्वा तुट्ठो भवेय्यन्ति यं परिवितक्कितं, तं कदा नु भविस्सतीति।&lt;br&gt;&#xA;एवं पब्बज्जतो पुब्बे नेक्खम्मवितक्कवसेन पवत्तं अत्तनो वितक्कपवत्तिं दस्सेत्वा इदानि पब्बजित्वा येहाकारेहि अत्तानं ओवदित्वा अधिगच्छि, ते दस्सेन्तो ‘‘बहूनि वस्सानी’’तिआदिका गाथा अभासि। तत्थ बहूनि वस्सानि तयाम्हि याचितो, अगारवासेन अलं नु ते इदन्ति अनेकसंवच्छरानि विविधदुक्खानुबन्धेन अगारमज्झे वासेन अलं परियत्तमेव तेति, अम्भो चित्त, इदं तया अनेकानि संवच्छरानि अहं अम्हि ननु याचितो। तं दानि मं पब्बजितं समानन्ति तं मं तया तथा उस्साहनेन पब्बजितं समानं केन कारणेन चित्त तुवं न युञ्जसि, समथविपस्सनं छड्डेत्वा निहीने आलसिये नियोजेसीति अत्थो।&lt;br&gt;&#xA;ननु अहं, चित्त, तयाम्हि याचितोति, अम्भो चित्त, अहं तया ननु याचितो अम्हि आयाचितो मञ्ञे। यदि याचितो, कस्मा इदानि तदनुरूपं न पटिपज्जसीति अधिप्पायो। ‘‘गिरिब्बजे’’तिआदिना याचिताकारं दस्सेति। चित्रछदा विहङ्गमा विचित्रपेखुणपक्खिनो, मयूराति अत्थो। महिन्दघोसत्थनिताभिगज्जिनोति जलघोसत्थनितेन हेतुना सुट्ठु गज्जनसीला। ते तं रमेस्सन्ति वनम्हि झायिनन्ति ते मयूरा तं वने झानपसुतं रमेस्सन्तीति ननु तया याचितोति दस्सेति।&lt;br&gt;&#xA;कुलम्हीति कुलपरिवट्टे। इममज्झुपागतोति इमं अरञ्ञट्ठानं पब्बज्जं वा अज्झुपागतो। अथोपि त्वं, चित्त, न मय्ह तुस्ससीति त्वं अनुवत्तित्वा ठितम्पि मं नाराधेस्ससीति अत्थो।&lt;br&gt;&#xA;ममेव एतं न हि त्वं परेसन्ति एतं, चित्त, ममेव तस्मा त्वं परेसं न होसि। त्वं पन अञ्ञेसं विय कत्वा सन्नाहकाले किलेसमारे युज्झितुं भावनासन्नाहकाले नति वत्वा परिदेवितेन किं पयोजनं, इदानि तं अञ्ञथा वत्तितुं न दस्सामीति अधिप्पायो। सब्बं इदं चलमिति पेक्खमानोति यस्मा ‘‘इदं चित्तं अञ्ञञ्च सब्बं तेभूमकसङ्खारं चलं अनवट्ठित’’न्ति पञ्ञाचक्खुना ओलोकेन्तो गेहतो कामेहि च अभिनिक्खमिं अमतपदं निब्बानं जिगीसं परियेसन्तो, तस्मा, चित्त, अननुवत्तन्तो निब्बानं परियेसनमेव करोमीति अधिप्पायो।&lt;br&gt;&#xA;अवीतरागेन सुदुन्निवारयं चित्तं चलं मक्कटसन्निभं वनमक्कटसदिसं इति सुयुत्तवादी सुभासितवादी द्विपदानमुत्तमो महाभिसक्को नरदम्मसारथीति योजना।&lt;br&gt;&#xA;अविद्दसू यत्थ सिता पुथुज्जनाति यत्थ येसु वत्थुकामेसु किलेसकामेसु च सिता पटिबद्धा ते अन्धपुथुज्जना तेन कामरागेन पुनब्भवेसिनो एकन्तेनेव दुक्खमिच्छन्ति। इच्छन्ता च चित्तेन नीता निरये निराकताति चित्तवसिका निरयसंवत्तनिकं कम्मं करोन्ता हितसुखतो निराकता हुत्वा अत्तनो चित्तेनेव निरये नीता न अञ्ञथाति चित्तस्सेव निग्गहेतब्बतं दस्सेति।&lt;br&gt;&#xA;पुनपि चित्तंयेव निग्गहेतुं मन्तेन्तो ‘‘मयूरकोञ्चाभिरुतम्ही’’तिआदिमाह। तत्थ मयूरकोञ्चाभिरुतम्हीति सिखीहि सारसेहि च अभिकूजिते। दीपीहि ब्यग्घेहि पुरक्खतो वसन्ति मेत्ताविहारिताय एवरूपेहि तिरच्छानगतेहि पुरक्खतो परिवारितो हुत्वा वने वसन्तो, एतेन सुञ्ञभावपरिब्रूहनमाह। काये अपेक्खं जहाति सब्बसो काये निरपेक्खो जह, एतेन पहितत्ततं वदति। मा विराधयाति इमं सुदुल्लभं नवमं खणं मा विराधेहि। इतिस्सु मं, चित्त, पुरे नियुञ्जसीति एवञ्हि त्वं, चित्त, मं पब्बज्जतो पुब्बे सम्मापटिपत्तियं उय्योजेसीति अत्थो।&lt;br&gt;&#xA;भावेहीति उप्पादेहि वड्ढेहि च। झानानीति पठमादीनि चत्तारि झानानि। इन्द्रियानीति सद्धादीनि पञ्चिन्द्रियानि। बलानीति तानियेव पञ्च बलानि। बोज्झङ्गसमाधिभावनाति सत्त बोज्झङ्गे चतस्सो समाधिभावना च। तिस्सो च विज्जाति पुब्बेनिवासञाणादिका तिस्सो विज्जा च। फुस पापुणाहि बुद्धसासने सम्मासम्बुद्धओवादे ठितो।&lt;br&gt;&#xA;निय्यानिकन्ति वट्टदुक्खतो निय्हानवहम्। सब्बदुक्खक्खयोगधन्ति अमतोगधं निब्बानपतिट्ठं निब्बानारम्मणम्। सब्बकिलेससोधनन्ति अनवसेसकिलेसमलविसोधनम्।&lt;br&gt;&#xA;खन्धेति उपादानक्खन्धे। पटिपस्स योनिसोति रोगतो गण्डतो सल्लतो अघतो आबाधतोति एवमादीहि विविधेहि पकारेहि विपस्सनाञाणेन सम्मा उपायेन नयेन पस्स। तं जहाति तं दुक्खस्स समुदयं तण्हं पजह, समुच्छिन्द। इधेवाति इमस्मिंयेव अत्तभावे।&lt;br&gt;&#xA;अनिच्चन्तिआदि अन्तवन्ततो अनिच्चन्तिकतो तावकालिकतो निच्चपटिक्खेपतो च अनिच्चन्ति वा पस्स। दुक्खन्ति ते उदयब्बयपटिपीळनतो सप्पटिभयतो दुक्खमतो सुखपटिक्खेपतो दुक्खन्ति वा पस्स। सुञ्ञन्ति अवसवत्तनतो असामिकतो असारतो अत्तपटिक्खेपतो च सुञ्ञं, ततो एव अनत्ताति। विगरहितब्बतो अवड्ढिआबाधनतो च अघन्ति च वधन्ति च विपस्स योनिसोति योजना। मनोविचारे उपरुन्ध चेतसोति मनोविचारसञ्ञिनो गेहसितसोमनस्सुपविचारादिके अट्ठारस चेतसो उपरुन्ध वारेहि निरोधेहि।&lt;br&gt;&#xA;मुण्डोति मुण्डभावं उपगतो, ओहारितकेसमस्सुको। विरूपोति तेन मुण्डभावेन परूळ्हलोमताय छिन्नभिन्नकासाय वत्थताय विरूपो वेवण्णियं उपगतो। अभिसापमागतोति ‘‘पिण्डोलो विचरति पत्तपाणी’’ति अरियेहि कातब्बं अभिसापं उपगतो। वुत्तञ्हेतं – ‘‘अभिसापोयं, भिक्खवे, लोकस्मिं पिण्डोलो विचरसि पत्तपाणी’’ति (सं॰ नि॰ ३.८०)। तेनाह ‘‘कपालहत्थोव कुलेसु भिक्खसू’’ति। युञ्जस्सु सत्थुवचनेति सम्मासम्बुद्धस्स ओवादे योगं करोहि अनुयुञ्जस्सु।&lt;br&gt;&#xA;सुसंवुतत्तोति सुट्ठु कायवाचाचित्तेहि सम्मदेव संवुतो। विसिखन्तरे चरन्ति भिक्खाचरियाय इच्छाविसेसेसु चरन्तो। चन्दो यथा दोसिनपुण्णमासियाति विगतदोसाय पुण्णमाय कुलेसु निच्चनवसाय पासादिकताय चन्दिमा विय चराति योजना।&lt;br&gt;&#xA;सदा धुते रतोति सब्बकालञ्च धुतगुणे अभिरतो। तथूपमं चित्तमिदं करोसीति यथा कोचि पुरिसो फलानि इच्छन्तो फलरुक्खे रोपेत्वा ततो अलद्धफलोव ते मूलतो छिन्दितुं इच्छति, चित्त, त्वं तथूपमं तप्पटिभागं इदं करोसि। यं मं अनिच्चम्हि चले नियुञ्जसीति यं मं पब्बज्जाय नियोजेत्वा पब्बजित्वा अद्धागतं पब्बज्जाफलं अनिच्चम्हि चले संसारमुखे नियुञ्जसि नियोजनवसेन पवत्तेसि।&lt;br&gt;&#xA;रूपाभावतो अरूपा। चित्तस्स हि तादिसं सण्ठानं नीलादिवण्णभेदो वा नत्थि, तस्मा वुत्तं अरूपाति। दूरट्ठानप्पवत्तिया दूरङ्गम। यदिपि चित्तस्स मक्कटसुत्तमत्तम्पि पुरत्थिमादिदिसाभागेन गमनं नाम नत्थि, दूरे सन्तं पन आरम्मणं सम्पटिच्छतीति दूरङ्गम। एकोयेव हुत्वा चरणवसेन पवत्तनतो एकचारि, अन्तमसो द्वे तीणिपि चित्तानि एकतो उप्पज्जितुं समत्थानि नाम नत्थि, एकमेव पन चित्तं एकस्मिं सन्ताने उप्पज्जति। तस्मिं निरुद्धे अपरम्पि एकमेव उप्पज्जति, तस्मा एकचारि। न ते करिस्सं वचनं इदानिहन्ति यदिपि पुब्बे तव वसे अनुवत्तिं, इदानि पन सत्थु ओवादं लद्धकालतो पट्ठाय चित्तवसिको न भविस्सामि। कस्माति चे? दुक्खा हि कामा कटुका महब्भया कामा नामेते अतीतेपि दुक्खा, आयतिम्पि कटुकफला, अत्तानुवादादिभेदेन महता भयेन अनुबन्धन्ता महब्भया। निब्बानमेवाभिमनो चरिस्सं तस्मा निब्बानमेव उद्दिस्स अभिमुखचित्तो विहरिस्सम्।&lt;br&gt;&#xA;तमेव निब्बानाभिमुखभावं दस्सेन्तो ‘‘नाहं अलक्ख्या’’तिआदिमाह। तत्थ नाहं अलक्ख्याति अलक्खिकताय निस्सिरीकताय नाहं गेहतो निक्खमिन्ति योजना।&lt;br&gt;&#xA;अहिरिक्कतायाति यथावज्जं केळिं करोन्तो विय निल्लज्जताय। चित्तहेतूति एकदा निगण्ठो, एकदा परिब्बाजकादिको होन्तो अनवट्ठितचित्तो पुरिसो विय चित्तवसिको हुत्वा। दूरकन्तनाति राजादीहि मेत्तं कत्वा तेसु दुब्भित्वा दुब्भिभावेन। आजीवहेतूति आजीवकारणा जीविकापकतो हुत्वा आजीविकाभयेन अहं न निक्खमिं न पब्बजिम्। कतो च ते, चित्त, पटिस्सवो मयाति, ‘‘पब्बजितकालतो पट्ठाय न तव वसे वत्तामि, ममेव पन वसे वत्तामी’’ति, चित्त, मया ननु पटिञ्ञा कताति दस्सेति।&lt;br&gt;&#xA;अप्पिच्छता सप्पुरिसेहि वण्णिताति ‘‘पच्चयेसु सब्बसो अप्पिच्छा नाम साधू’’ति बुद्धादीहि पसट्ठा, तथा मक्खप्पहानं परेसं गुणे मक्खनस्स पहानं वूपसमो सब्बस्स दुक्खस्स वूपसमो निब्बापनं सप्पुरिसेहि वण्णितम्। इतिस्सु मं, चित्त, तदा नियुञ्जसि, ‘‘सम्म, तया तेसु गुणेसु पतिट्ठातब्ब’’न्ति, चित्त, त्वं एवं तदा नियुञ्जसि। इदानि त्वं गच्छसि पुब्बचिण्णं इदानि मं त्वं पहाय अत्तनो पुरिमाचिण्णं महिच्छतादिं पटिपज्जसि, किं नामेतन्ति अधिप्पायो।&lt;br&gt;&#xA;यमत्थं सन्धाय ‘‘गच्छसि पुब्बचिण्ण’’न्ति वुत्तम्। तं दस्सेतुं ‘‘तण्हा अविज्जा चा’’तिआदि वुत्तम्। तत्थ तण्हाति पच्चयेसु तण्हा, अविज्जाति तत्थेव आदीनवपटिच्छादिका अविज्जा। पियापियन्ति पुत्तदारादीसु पेमसङ्खातो पियभावो चेव पन्तसेनासनेसु अधिकुसलधम्मेसु अनभिरतिसङ्खातो अप्पियभावो च उभयत्थ अनुरोधपटिविरोधो। सुभानि रूपानीति अज्झत्तं बहिद्धा च सुभरूपानि। सुखा वेदनाति इट्ठारम्मणे पटिच्च उप्पज्जनसुखवेदना। मनापिया कामगुणाति वुत्तावसेसा मनोरमा कामकोट्ठासा। वन्ताति निरूपतो तंनिस्सितस्स छन्दरागस्स विक्खम्भनपहानेन छड्डितताय परिच्चत्तताय च वन्ता। वन्ते अहं आवमितुं न उस्सहेति एवं ते छड्डिते पुन पच्चावमितुं अहं न सक्कोमि, परिच्चत्ता एव होन्तीति वदति।&lt;br&gt;&#xA;सब्बत्थाति सब्बेसु भवेसु सब्बासु योनीसु सब्बासु गतीसु विञ्ञाणट्ठितीसु च। वचो कतं मयाति, अम्भो चित्त, तव वचनं मया कतम्। करोन्तो च बहूसु जातीसु न मेसि कोपितोति अनेकासु जातीसु पन मया न कोपितो असि। मया नेव परिभवितो। तथापि अज्झत्तसम्भवो अत्तनि सम्भूतो हुत्वापि तव अकतञ्ञुताय दुक्खे चीरं संसरितं तया कतेति तया निब्बत्तिते अनादिमति संसारदुक्खे सुचिरकालं मया संसरितं परिब्भमितम्।&lt;br&gt;&#xA;इदानि ‘‘दुक्खे चिरं संसरितं तया कते’’ति सङ्खेपतो वुत्तमत्थं उप्पत्तिभेदेन गतिभेदेन च वित्थारतो दस्सेन्तो ‘‘त्वञ्ञेवा’’तिआदिमाह। तत्थ राजदसीति राजा असि, दकारो पदसन्धिकरो, वेस्सा च सुद्दा च भवाम एकदा तवेव वाहसाति योजना । देवत्तनं वापीति देवभावं वापि त्वंयेव नो अम्हाकं, चित्त, करोसीति योजना। वाहसाति कारणभावेन।&lt;br&gt;&#xA;तवेव हेतूति तवेव हेतुभावेन। त्वंमूलकन्ति त्वंनिमित्तम्।&lt;br&gt;&#xA;ननु दुब्भिस्ससि मं पुनप्पुनन्ति पुनप्पुनं दुब्भिस्ससि नुन, यथा पुब्बे त्वं अनन्तासु जातीसु, चित्त, मित्तपटिरूपको सपत्तो हुत्वा मय्हं पुनप्पुनं दुब्भि, इदानि तथा दुब्भिस्ससि मञ्ञे, पुब्बे विय चारेतुं न दस्सामीति अधिप्पायो। मुहुं मुहुं चारणिकंव दस्सयन्ति अभिण्हतो चरणारहं विय मनो दस्सेन्तो चरणारहं पुरिसं वञ्चेत्वा चरगोपकं निप्फादेन्तो विय पुनप्पुनं तं तं भवं दस्सेन्तो। उम्मत्तकेनेव मया पलोभसीति उम्मत्तकपुरिसेन विय मया सद्धिं कीळन्तो तं तं पलोभनीयं दस्सेत्वा पलोभसि। किञ्चापि ते, चित्त, विराधितं मयाति, अम्भो चित्त, किं नाम ते मया विरद्धं, तं कथेहीति अधिप्पायो।&lt;br&gt;&#xA;इदं पुरे चित्तन्ति इदं चित्तं नाम इतो पुब्बे रूपादीसु आरम्मणेसु रज्जनादिना, येन आकारेन इच्छति, यत्थेव चस्स कामो उप्पज्जति, तस्स वसेन यत्थकामं यथा विचरन्तस्स सुखं होति, तथेव च चरन्तो यथासुखं दीघरत्तं चारिकं अचरि। अज्जाहं पभिन्नमदं मत्तहत्थिं हत्थाचरियसङ्खातो छेको अङ्कुसग्गहो अङ्कुसेन विय योनिसोमनसिकारेन नं निग्गहेस्सामि, नस्स वीतिक्कमितुं दस्सामीति।&lt;br&gt;&#xA;सत्था च मे लोकमिमं अधिट्ठहीति मम सत्था सम्मासम्बुद्धो इमं अनवसेसखन्धलोकं ञाणेन अधिट्ठहि। किन्ति? हुत्वा अभावट्ठेन अनिच्चतो, कस्सचिपि धुवस्स थावरस्स अभावतो अद्धुवतो सुखसारादीनं अभावतो असारतो। पक्खन्द मं, चित्त, जिनस्स सासनेति तस्मा याथावतो पटिपज्जितुं, चित्त, मं जिनस्स भगवतो सासने पक्खन्देहि अनुप्पवेसेहि। ‘‘पक्खन्दिम’’न्तिपि पाळि, जिनस्स सासने इमं लोकं ञाणेन पक्खन्द, याथावतो तारेहि, पक्खन्दन्तो च विपस्सनाञाणमग्गेन यापेन्तो सुदुत्तरतो महन्ततो संसारमहोघतो मं तारेहि।&lt;br&gt;&#xA;न ते इदं, चित्त, यथा पुराणकन्ति, अम्भो चित्त, इदं अत्तभावगेहं पोराणकं विय तव न होतीति अत्थो। कस्मा? नाहं अलं तुय्ह वसे निवत्तितुन्ति इदानाहं तव वसे निवत्तितुं न युत्तो। यस्मा महेसिनो भगवतो पब्बजितोम्हि सासने। पब्बजितकालतो च पट्ठाय समणा नाम मादिसाव न होन्ति विनासधारिनो, एकंसतो समणायेव होन्तीति अत्थो।&lt;br&gt;&#xA;नगाति सिनेरुहिमवन्तादयो सब्बे पब्बता। समुद्दाति पुरत्थिमसमुद्दादयो सीतसमुद्दादयो, न सब्बे समुद्दा। सरिताति गङ्गादयो सब्बा नदियो च। वसुन्धराति पथवी। दिसा चतस्सोति पुरत्थिमादिभेदा चतस्सो दिसा। विदिसाति पुरत्थिमदक्खिणादयो चतस्सो अनुदिसा। अधोति हेट्ठा याव उदकसन्धारकवायुखन्धा। दिवाति देवलोका। दिवाग्गहणेन चेत्थ तत्थ गते सत्तसङ्खारे वदति। सब्बे अनिच्चा तिभवा उपद्दुताति सब्बे कामभवादयो तयो भवा अनिच्चा चेव जातिआदीहि रागादीहि किलेसेहि उपद्दुता पीळिता च, न एत्थ किञ्चि खेमट्ठानं नाम अत्थि, तदभावतो कुहिं गतो, चित्त, सुखं रमिस्ससि, तस्मा ततो निस्सरणञ्चेत्थ परियेसाहीति अधिप्पायो।&lt;br&gt;&#xA;धितिप्परन्ति धितिपरायणं परमं थिरभावे ठितं ममं, चित्त, किं काहिसि, ततो ईसकम्पि मं चालेतुं नासक्खिस्ससीति अत्थो। तेनाह ‘‘न ते अलं, चित्त, वसानुवत्तको’’ति। इदानि तमेवत्थं पाकटतरं कत्वा दस्सेन्तो ‘‘न जातु भस्तं उभतोमुखं छुपे , धिरत्थु पूरं नवसोतसन्दनि’’न्ति आह। तत्थ भस्तन्ति रुत्तिम्। उभतोमुखन्ति पुतोळिया उभतोमुखम्। न जातु छुपेति एकंसेनेव पादेनापि न छुपेय्य, तथा धिरत्थु पूरं नवसोतसन्दनिन्ति नानप्पकारस्स असुचिनो पूरं नवहि सोतेहि वणमुखेहि असुचिसन्दनिं सवतिम्। ताय वच्चकुटिया धी अत्थु, तस्सा गरहा होतु।&lt;br&gt;&#xA;एवं अट्ठवीसतिया गाथाहि निग्गण्हनवसेन चित्तं ओवदित्वा इदानि विवेकट्ठानाचिक्खणादिना सम्पहंसेन्तो ‘‘वराहएणेय्यविगाळ्हसेविते’’तिआदिमाह। तत्थ वराहएणेय्यविगाळ्हसेवितेति वराहेहि चेव एणेय्येहि च ओगाहेत्वा सेविते। पब्भारकुट्टेति पब्भारट्ठाने चेव पब्बतसिखरे च। पकतेव सुन्दरेति पकतिया एव सुन्दरे अतित्तिमनोहरे। ‘‘पकतिवसुन्धरे’’ति वा पाठो, पाकतिके भूमिपदेसेति अत्थो। नवम्बुना पावुससित्तकाननेति पावुसवसेन वुट्ठेन मेघोदकेन उपसित्तवस्से सुथेवे वने। तहिं गुहागेहगतो रमिस्ससीति तस्मिं पब्बतकानने गुहासङ्खातं गेहं उपगतो भावनारतिया अभिरमिस्ससि।&lt;br&gt;&#xA;ते तं रमेस्सन्तीति ते मयूरादयो वनसञ्ञं उप्पादेन्ता तं रमेस्सन्तीति अत्थो।&lt;br&gt;&#xA;वुट्ठम्हि देवेति मेघे अधिप्पवुट्ठे। चतुरङ्गुले तिणेति तेनेव गस्सोदकपातेन तत्थ तत्थ तिणे सुरत्तवण्णकम्बलसदिसे चतुरङ्गुले जाते। संपुप्फिते मेघनिभम्हि काननेति पावुसमेघसङ्कासे कानने सम्मदेव पुप्फिते। नगन्तरेति पब्बतन्तरे। विटपिसमो सयिस्सन्ति तरुसदिसो अपरिग्गहो हुत्वा निपज्जिस्सम्। तं मे मुदू हेहिति तूलसन्निभन्ति तं तिणपच्चत्थरणं मुदु सुखसम्फस्सं तूलसन्निभं तूलिकसदिसं सयनं मे भविस्सति।&lt;br&gt;&#xA;तथा तु कस्सामि यथापि इस्सरोति यथा कोचि इस्सरपुरिसो अत्तनो वचनकरदासादिं वसे वत्तेति, अहम्पि, चित्त, तं तथा करिस्सामि, मय्हं वसे वत्तेमियेव। कथं? यं लब्भति तेनपि होतु मे अलन्ति चतूसु पच्चयेसु यं यादिसं वा तादिसं वा लब्भति, तेन च मय्हं अलं परियत्तं होतु। एतेन इदं दस्सेति – यस्मा इधेकच्चे सत्ता तण्हुप्पादहेतु चित्तस्स वसे अनुवत्तन्ति, अहं पन तण्हुप्पादं दूरतो वज्जेन्तो चित्तं दासं विय करोन्तो अत्तनो वसे वत्तेमीति। न ताहं कस्सामि यथा अतन्दितो, बिळारभस्तंव यथा सुमद्दितन्ति चित्त तण्हुप्पादपरिवज्जनहेतु, पुन तन्ति चित्तं आमसति, यथा अञ्ञोपि कोचि सम्मप्पधानयोगेन भावनाय अतन्दितो अत्तनो चित्तं कम्मक्खमं, कम्मयोग्गं करोति, तथा अहम्पि, चित्त, तं कम्मक्खमं, कम्मयोग्गं मय्हं वसे वत्तं करिस्सामि । यथा किं? बिळारभस्तंव यथा सुमद्दितं, नइति निपातमत्तम्। यथा सुट्ठु मद्दितं बिळारभस्तं कम्मक्खमं, कम्मयोग्गं सुखेन परिहरणीयञ्च होति, तथाहं तं करिस्सामि।&lt;br&gt;&#xA;वीरियेन तं मय्ह वसानयिस्सन्ति, अम्भो चित्त, तं अत्तनो वीरियेन भावनाबलं उप्पादेत्वा तेन मय्हं वसं आनयिस्सम्। गजंव मत्तं कुसलङ्कुसग्गहोति यथा कुसलो छेको अङ्कुसग्गहो हत्थाचरियो अत्तनो सिक्खाबलेन मत्तहत्थिं अत्तनो वसं आनेति, तथेवाति अत्थो।&lt;br&gt;&#xA;तया सुदन्तेन अवट्ठितेन हीति हीति निपातमत्तं, चित्त, समथविपस्सनाभावनाहि सुट्ठु दन्तेन ततो एव सम्मदेव विपस्सनावीथिं पटिपन्नत्ता अवट्ठितेन तया। हयेन योग्गाचरियोव उज्जुनाति यथा सुदन्तेन सुदन्तत्ता एव उजुना अवङ्कगतिना अस्साजानीयेन योग्गाचरियो अस्सदम्मसारथि अखेमट्ठानतो खेमन्तभूमिं पटिपज्जितुं सक्कोति, एवं पहोमि मग्गं पटिपज्जितुं सिवन्ति असिवभावकरानं किलेसानं अभावेन सिवम्। चित्तानुरक्खीहीति अत्तनो चित्तं अनुरक्खणसीलेहि बुद्धादीहि सब्बकालं सेवितं अरियमग्गं अहं पटिपज्जितुं अधिगन्तुं पहोमि सक्कोमीति।&lt;br&gt;&#xA;आरम्मणे तं बलसा निबन्धिसं, नागंव थम्भम्हि दळ्हाय रज्जुयाति यथा हत्थाचरियो महाहत्थिं आळानथम्भे दळ्हाय थिराय रज्जुया निबन्धति, एवमहं, चित्त, कम्मट्ठानारम्मणे भावनाबलेन निबन्धिस्सम्। तं मे सुगुत्तं सतिया सुभावितन्ति तं त्वं, चित्त, मम सतिया सुगुत्तं सुभावितञ्च हुत्वा। अनिस्सितं सब्बभवेसु हेहिसीति अरियमग्गभावनादिबलेन कामभवादीसु सब्बेसुपि भवेसु तण्हादिनिस्सयेहि अनिस्सितं भविस्ससि।&lt;br&gt;&#xA;पञ्ञाय छेत्वा विपथानुसारिनन्ति उप्पथगामिनं आयतनसमुदयं याथावतो दिस्वा येन समुदयेन उप्पथगामी, तस्स किलेसविस्सन्दनं किलेसविप्फन्दितं इन्द्रियसंवरूपनिस्सयाय पटिसङ्खानपञ्ञाय छिन्दित्वा सोतविच्छेदनवसेन आवरणं कत्वा। योगेन निग्गय्हाति विपस्सनाभावनासङ्खातेन योगेन सामत्थियविधमनेन निग्गहेत्वा। पथे निवेसियाति विपस्सनावीथियं निवेसेत्वा, पतिट्ठपेत्वा। यदा पन विपस्सना उस्सुक्कापिता मग्गेन घट्टेति, तदा मग्गपञ्ञाय ‘‘यंकिञ्चि समुदयधम्मं, सब्बं तं निरोधधम्म’’न्ति (महाव॰ १६; सं॰ नि॰ ५.१०८१) निदस्सनेन सब्बसो आयतनसमुदयस्स विभवं सम्भवञ्च असम्मोहतो दिस्वा सदेवके लोके अग्गवादिनो सम्मासम्बुद्धस्स दायादो ओरसपुत्तो हेहिसि भविस्ससीति अत्थो।&lt;br&gt;&#xA;चतुब्बिपल्लासवसं अधिट्ठितन्ति अनिच्चे निच्चन्ति, असुभे सुभन्ति, दुक्खे सुखन्ति, अनत्तनि अत्ताति इमेसं चतुन्नं विपल्लासानं वसं अधिट्ठितं अनुवत्तन्तम्। गामण्डलंव परिनेसि, चित्त, मन्ति, अम्भो चित्त, मं गामदारकं विय परिकड्ढसि, इतो चितो परिकड्ढसि। ननु संयोजनबन्धनच्छिदन्ति संयोजनसङ्खातानं दसन्नं बन्धनानं छेदकं कारुणिकं महामुनिं सम्मासम्बुद्धं संसेवसि ननु, ‘‘तथारूपे महानुभावे दूरतोव वज्जेसि, मादिसे पन तपस्सिने यथारुचि परिनेसी’’ति अप्पसादलेसेन सत्थारं पसंसति।&lt;br&gt;&#xA;मिगो यथाति यथा मिगो रुक्खगच्छलतादीहि सुट्ठु चित्तविचित्ते अनाकुले कानने सेरि सयंवसी रमति। रम्मं गिरिं पावुसअब्भमालिनिन्ति एवं पावुसकाले समन्ततो सुमालिनीहि थलजजलजमालाहि समन्नागतत्ता अब्भमालिनिं जनविवित्तताय मनोरमताय च रम्मं पब्बतं लभित्वा तत्थ नगे रमिस्सं, असंसयं एकंसेनेव त्वं, चित्त, पराभविस्ससि, संसारब्यसनेहि ठस्ससीति अत्थो।&lt;br&gt;&#xA;ये तुय्ह छन्देन वसेन वत्तिनोति सब्बे पुथुज्जने चित्तसामञ्ञेन गहेत्वा वदति। तस्सत्थो – ये नरनारियो, अम्भो चित्त, तुय्हं छन्देन वसेन रुचिया ठिता यं गेहनिस्सितं सुखं अनुभोन्ति अनुभविस्सन्ति, ते अविद्दसू अन्धबाला, मारवसानुवत्तिनो किलेसमारादीनं वसे अनुवत्तनसीला, भवाभिनन्दी कामादिभवमेव अभिनन्दनतो, तव सावका अनुसिट्ठिकरा। मयं पन सम्मासम्बुद्धस्स सावका, न तुय्हं वसे अनुवत्तामाति।&lt;br&gt;&#xA;एवं थेरो पुब्बे अत्तनो उप्पन्नं योनिसोमनसिकारं चित्तस्स निग्गण्हनवसेन पवत्तं नानप्पकारतो विभजित्वा समीपे ठितानं भिक्खूनं ओवाददानवसेन धम्मं कथेसि। यं पनेत्थ अन्तरन्तरा अत्थतो न विभत्तं, तं हेट्ठा वुत्तनयत्ता उत्तानत्थमेवाति।&lt;br&gt;&#xA;तालपुटत्थेरगाथावण्णना निट्ठिता।&lt;br&gt;&#xA;पञ्ञासनिपातवण्णना निट्ठिता।&lt;/p&gt;</description>
    </item>
    <item>
      <title>२०. सट्ठिनिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/20_saTThinipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/20_saTThinipAto/</guid>
      <description>&lt;p&gt;२०. सट्ठिनिपातो&lt;/p&gt;&#xA;&lt;h2 id=&#34;१-महमगगललनतथरगथवणणन&#34;&gt;१. महामोग्गल्लानत्थेरगाथावण्णना&lt;/h2&gt;&#xA;&lt;p&gt;सट्ठिनिपाते आरञ्ञिकातिआदिका आयस्मतो महामोग्गल्लानत्थेरस्स गाथा। का उप्पत्ति? तस्स वत्थु धम्मसेनापतिवत्थुम्हि वुत्तमेव। थेरो हि पब्बजितदिवसतो सत्तमे दिवसे मगधरट्ठे कल्लवालगामकं उपनिस्साय समणधम्मं करोन्तो थिनमिद्धे ओक्कन्ते सत्थारा – ‘‘मोग्गल्लान, मोग्गल्लान, मा, ब्राह्मण, अरियं तुण्हीभावं पमादो’’तिआदिना (सं॰ नि॰ २.२३५) संवेजितो थिनमिद्धं विनोदेत्वा भगवता वुच्चमानं धातुकम्मट्ठानं सुणन्तो एव विपस्सनं वड्ढेत्वा पटिपाटिया उपरिमग्गत्तयं उपगन्त्वा अग्गफलक्खणे सावकपारमीञाणस्स मत्थकं पापुणि। तेन वुत्तं अपदाने (अप॰ थेर १.१.३७५-३९७) –&lt;br&gt;&#xA;‘‘अनोमदस्सी भगवा, लोकजेट्ठो नरासभो।&lt;br&gt;&#xA;विहासि हिमवन्तम्हि, देवसङ्घपुरक्खतो॥&lt;br&gt;&#xA;‘‘वरुणो नाम नामेन, नागराजा अहं तदा।&lt;br&gt;&#xA;कामरूपी विकुब्बामि, महोदधिनिवासहं॥&lt;br&gt;&#xA;‘‘सङ्गणियं गणं हित्वा, तूरियं पट्ठपेसहम्।&lt;br&gt;&#xA;सम्बुद्धं परिवारेत्वा, वादेसुं अच्छरा तदा॥&lt;br&gt;&#xA;‘‘वज्जमानेसु तूरेसु, देवा तूरानि वज्जयुम्।&lt;br&gt;&#xA;उभिन्नं सद्दं सुत्वान, बुद्धोपि सम्पबुज्झथ॥&lt;br&gt;&#xA;‘‘निमन्तेत्वान सम्बुद्धं, सकं भवनुपागमिम्।&lt;br&gt;&#xA;आसनं पञ्ञपेत्वान, कालमारोचयिं अहं॥&lt;br&gt;&#xA;‘‘खीणासवसहस्सेहि, परिवुतो लोकनायको।&lt;br&gt;&#xA;ओभासेन्तो दिसा सब्बा, भवनं मे उपागमि॥&lt;br&gt;&#xA;‘‘उपविट्ठं महावीरं, देवदेवं नरासभम्।&lt;br&gt;&#xA;सभिक्खुसङ्घं तप्पेसिं, अन्नपानेनहं तदा॥&lt;br&gt;&#xA;‘‘अनुमोदि महावीरो, सयम्भू अग्गपुग्गलो।&lt;br&gt;&#xA;भिक्खुसङ्घे निसीदित्वा, इमा गाथा अभासथ॥&lt;br&gt;&#xA;‘‘यो सो सङ्घं अपूजेसि, बुद्धञ्च लोकनायकम्।&lt;br&gt;&#xA;तेन चित्तप्पसादेन, देवलोकं गमिस्सति॥&lt;br&gt;&#xA;‘‘सत्तसत्ततिक्खत्तुञ्च, देवरज्जं करिस्सति।&lt;br&gt;&#xA;पथब्या रज्जं अट्ठसतं, वसुधं आवसिस्सति॥&lt;br&gt;&#xA;‘‘पञ्चपञ्ञासक्खत्तुञ्च, चक्कवत्ती भविस्सति।&lt;br&gt;&#xA;भोगा असङ्खिया तस्स, उप्पज्जिस्सन्ति तावदे॥&lt;br&gt;&#xA;‘‘अपरिमेय्ये इतो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘निरया सो चवित्वान, मनुस्सत्तं गमिस्सति।&lt;br&gt;&#xA;कोलितो नाम नामेन, ब्रह्मबन्धु भविस्सति॥&lt;br&gt;&#xA;‘‘सो पच्छा पब्बजित्वान, कुसलमूलेन चोदितो।&lt;br&gt;&#xA;गोतमस्स भगवतो, दुतियो हेस्सति सावको॥&lt;br&gt;&#xA;‘‘आरद्धवीरियो पहितत्तो, इद्धिया पारमिं गतो।&lt;br&gt;&#xA;सब्बासवे परिञ्ञाय, निब्बायिस्सतिनासवो॥&lt;br&gt;&#xA;‘‘पापमित्तोपनिस्साय, कामरागवसं गतो।&lt;br&gt;&#xA;मातरं पितरञ्चापि, घातयिं दुट्ठमानसो॥&lt;br&gt;&#xA;‘‘यं यं योनुपपज्जामि, निरयं अथ मानुसम्।&lt;br&gt;&#xA;पापकम्मसमङ्गिता, भिन्नसीसो मरामहं॥&lt;br&gt;&#xA;‘‘इदं पच्छिमकं मय्हं, चरिमो वत्तते भवो।&lt;br&gt;&#xA;इधापि एदिसो मय्हं, मरणकाले भविस्सति॥&lt;br&gt;&#xA;‘‘पविवेकमनुयुत्तो, समाधिभावनारतो।&lt;br&gt;&#xA;सब्बासवे परिञ्ञाय, विहरामि अनासवो॥&lt;br&gt;&#xA;‘‘धरणिम्पि सुगम्भीरं, बहलं दुप्पधंसियम्।&lt;br&gt;&#xA;वामङ्गुट्ठेन खोभेय्यं, इद्धिया पारमिं गतो॥&lt;br&gt;&#xA;‘‘अस्मिमानं न पस्सामि, मानो मय्हं न विज्जति।&lt;br&gt;&#xA;सामणेरे उपादाय, गरुचित्तं करोमहं॥&lt;br&gt;&#xA;‘‘अपरिमेय्ये इतो कप्पे, यं कम्ममभिनीहरिम्।&lt;br&gt;&#xA;ताहं भूमिमनुप्पत्तो, पत्तोम्हि आसवक्खयं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;अथ नं सत्था अपरभागे जेतवनमहाविहारे अरियगणमज्झे निसिन्नो तेन तेन गुणेन अत्तनो सावके एतदग्गे ठपेन्तो ‘‘एतदग्गं, भिक्खवे, मम सावकानं भिक्खूनं इद्धिमन्तानं यदिदं महामोग्गल्लानो’’ति (अ॰ नि॰ १.१८८, १९०) इद्धिमन्तताय एतदग्गे ठपेसि। तेन एवं सत्थारा एतदग्गे ठपितेन सावकपारमिया मत्थकं पत्तेन महाथेरेन तं तं निमित्तं आगम्म तत्थ तत्थ भासिता गाथा, ता सङ्गीतिकाले धम्मसङ्गाहकेहि –&lt;br&gt;&#xA;११४९.&lt;br&gt;&#xA;‘‘आरञ्ञिका पिण्डपातिका, उञ्छापत्तागते रता।&lt;br&gt;&#xA;दालेमु मच्चुनो सेनं, अज्झत्तं सुसमाहिता॥&lt;br&gt;&#xA;११५०.&lt;br&gt;&#xA;‘‘आरञ्ञिका पिण्डपातिका, उञ्छापत्तागते रता।&lt;br&gt;&#xA;धुनाम मच्चुनो सेनं, नळागारंव कुञ्जरो॥&lt;br&gt;&#xA;११५१.&lt;br&gt;&#xA;‘‘रुक्खमूलिका साततिका, उञ्छापत्तागते रता।&lt;br&gt;&#xA;दालेमु मच्चुनो सेनं, अज्झत्तं सुसमाहिता॥&lt;br&gt;&#xA;११५२.&lt;br&gt;&#xA;‘‘रुक्खमूलिका साततिका, उञ्छापत्तागते रता।&lt;br&gt;&#xA;धुनाम मच्चुनो सेनं, नळागारंव कुञ्जरो॥&lt;br&gt;&#xA;११५३.&lt;br&gt;&#xA;‘‘अट्ठिकङ्कलकुटिके, मंसन्हारुपसिब्बिते।&lt;br&gt;&#xA;धिरत्थु पुरे दुग्गन्धे, परगत्ते ममायसे॥&lt;br&gt;&#xA;११५४..&lt;br&gt;&#xA;‘‘तव सरीरं नवसोतं, दुग्गन्धकरं परिबन्धम्।&lt;br&gt;&#xA;भिक्खु परिवज्जयते तं, मीळ्हञ्च यथा सुचिकामो॥&lt;br&gt;&#xA;११५६.&lt;br&gt;&#xA;‘‘एवञ्चे तं जनो जञ्ञा, यथा जानामि तं अहम्।&lt;br&gt;&#xA;आरका परिवज्जेय्य, गूथट्ठानंव पावुसे॥&lt;br&gt;&#xA;११५७.&lt;br&gt;&#xA;‘‘एवमेतं महावीर, यथा समण भाससि।&lt;br&gt;&#xA;एत्थ चेके विसीदन्ति, पङ्कम्हिव जरग्गवो॥&lt;br&gt;&#xA;११५८.&lt;br&gt;&#xA;‘‘आकासम्हि हलिद्दिया, यो मञ्ञेथ रजेतवे।&lt;br&gt;&#xA;अञ्ञेन वापि रङ्गेन, विघातुदयमेव तं॥&lt;br&gt;&#xA;११५९.&lt;br&gt;&#xA;‘‘तदाकाससमं चित्तं, अज्झत्तं सुसमाहितम्।&lt;br&gt;&#xA;मा पापचित्ते आसादि, अग्गिखन्धंव पक्खिमा॥&lt;br&gt;&#xA;११६०.&lt;br&gt;&#xA;‘‘पस्स चित्तकतं बिम्बं, अरुकायं समुस्सितम्।&lt;br&gt;&#xA;आतुरं बहुसङ्कप्पं, यस्स नत्थि धुवं ठिति॥&lt;br&gt;&#xA;११६१.&lt;br&gt;&#xA;‘‘पस्स चित्तकतं रूपं, मणिना कुण्डलेन च।&lt;br&gt;&#xA;अट्ठिं तचेन ओनद्धं, सह वत्थेहि सोभति॥&lt;br&gt;&#xA;११६२.&lt;br&gt;&#xA;‘‘अलत्तककता पादा, मुखं चुण्णकमक्खितम्।&lt;br&gt;&#xA;अलं बालस्स मोहाय, नो च पारगवेसिनो॥&lt;br&gt;&#xA;११६३.&lt;br&gt;&#xA;‘‘अट्ठापदकता केसा, नेत्ता अञ्जनमक्खिता।&lt;br&gt;&#xA;अलं बालस्स मोहाय, नो च पारगवेसिनो॥&lt;br&gt;&#xA;११६४.&lt;br&gt;&#xA;‘‘अञ्जनीव नवा चित्ता, पूतिकायो अलङ्कतो।&lt;br&gt;&#xA;अलं बालस्स मोहाय, नो च पारगवेसिनो॥&lt;br&gt;&#xA;११६५.&lt;br&gt;&#xA;‘‘ओदहि मिगवो पासं, नासदा वागुरं मिगो।&lt;br&gt;&#xA;भुत्वा निवापं गच्छाम, कद्दन्ते मिगबन्धके॥&lt;br&gt;&#xA;११६६.&lt;br&gt;&#xA;‘‘छिन्नो पासो मिगवस्स, नासदा वागुरं मिगो।&lt;br&gt;&#xA;भुत्वा निवापं गच्छाम, सोचन्ते मिगलुद्दके॥&lt;br&gt;&#xA;११६७.&lt;br&gt;&#xA;‘‘तदासि यं भिंसनकं, तदासि लोमहंसनम्।&lt;br&gt;&#xA;अनेकाकारसम्पन्ने, सारिपुत्तम्हि निब्बुते॥&lt;br&gt;&#xA;११६८.&lt;br&gt;&#xA;‘‘अनिच्चा वत सङ्खारा, उप्पादवयधम्मिनो।&lt;br&gt;&#xA;उप्पज्जित्वा निरुज्झन्ति, तेसं वूपसमो सुखो॥&lt;br&gt;&#xA;११६९.&lt;br&gt;&#xA;‘‘सुखुमं ते पटिविज्झन्ति, वालग्गं उसुना यथा।&lt;br&gt;&#xA;ये पञ्चक्खन्धे पस्सन्ति, परतो नो च अत्ततो॥&lt;br&gt;&#xA;११७०.&lt;br&gt;&#xA;‘‘ये च पस्सन्ति सङ्खारे, परतो नो च अत्ततो।&lt;br&gt;&#xA;पच्चब्याधिंसु निपुणं, वालग्गं उसुना यथा॥&lt;br&gt;&#xA;११७१.&lt;br&gt;&#xA;‘‘सत्तिया विय ओमट्ठो, डय्हमानोव मत्थके।&lt;br&gt;&#xA;कामरागप्पहानाय, सतो भिक्खु परिब्बजे॥&lt;br&gt;&#xA;११७२.&lt;br&gt;&#xA;‘‘सत्तिया विय ओमट्ठो, डय्हमानोव मत्थके।&lt;br&gt;&#xA;भवरागप्पहानाय, सतो भिक्खु परिब्बजे॥&lt;br&gt;&#xA;११७३.&lt;br&gt;&#xA;‘‘चोदितो भावितत्तेन, सरीरन्तिमधारिना।&lt;br&gt;&#xA;मिगारमातुपासादं, पादङ्गुट्ठेन कम्पयिं॥&lt;br&gt;&#xA;११७४.&lt;br&gt;&#xA;‘‘नयिदं सिथिलमारब्भ, नयिदं अप्पेन थामसा।&lt;br&gt;&#xA;निब्बानमधिगन्तब्बं, सब्बगन्थपमोचनं॥&lt;br&gt;&#xA;११७५.&lt;br&gt;&#xA;‘‘अयञ्च दहरो भिक्खु, अयमुत्तमपोरिसो।&lt;br&gt;&#xA;धारेति अन्तिमं देहं, जेत्वा मारं सवाहनं॥&lt;br&gt;&#xA;११७६.&lt;br&gt;&#xA;‘‘विवरमनुपभन्ति विज्जुता, वेभारस्स च पण्डवस्स च।&lt;br&gt;&#xA;नगविवरगतो झायति, पुत्तो अप्पटिमस्स तादिनो॥&lt;br&gt;&#xA;११७७.&lt;br&gt;&#xA;‘‘उपसन्तो उपरतो, पन्तसेनासनो मुनि।&lt;br&gt;&#xA;दायादो बुद्धसेट्ठस्स, ब्रह्मुना अभिवन्दितो॥&lt;br&gt;&#xA;११७८.&lt;br&gt;&#xA;‘‘उपसन्तं उपरतं, पन्तसेनासनं मुनिम्।&lt;br&gt;&#xA;दायादं बुद्धसेट्ठस्स, वन्द ब्राह्मण कस्सपं॥&lt;br&gt;&#xA;११७९.&lt;br&gt;&#xA;‘‘यो च जातिसतं गच्छे, सब्बा ब्राह्मणजातियो।&lt;br&gt;&#xA;सोत्तियो वेदसम्पन्नो, मनुस्सेसु पुनप्पुनं॥&lt;br&gt;&#xA;११८०.&lt;br&gt;&#xA;‘‘अज्झायकोपि चे अस्स, तिण्णं वेदान पारगू।&lt;br&gt;&#xA;एतस्स वन्दनायेतं, कलं नाग्घति सोळसिं॥&lt;br&gt;&#xA;११८१.&lt;br&gt;&#xA;‘‘यो सो अट्ठ विमोक्खानि, पुरेभत्तं अफस्सयि।&lt;br&gt;&#xA;अनुलोमं पटिलोमं, ततो पिण्डाय गच्छति॥&lt;br&gt;&#xA;११८२.&lt;br&gt;&#xA;‘‘तादिसं भिक्खुं मासादि, मात्तानं खणि ब्राह्मण।&lt;br&gt;&#xA;अभिप्पसादेहि मनं, अरहन्तम्हि तादिने।&lt;br&gt;&#xA;खिप्पं पञ्जलिको वन्द, मा ते विजटि मत्थकं॥&lt;br&gt;&#xA;११८३.&lt;br&gt;&#xA;‘‘नेसो पस्सति सद्धम्मं, संसारेन पुरक्खतो।&lt;br&gt;&#xA;अधोगमं जिम्हपथं, कुम्मग्गमनुधावति॥&lt;br&gt;&#xA;११८४.&lt;br&gt;&#xA;‘‘किमीव मीळ्हसल्लित्तो, सङ्खारे अधिमुच्छितो।&lt;br&gt;&#xA;पगाळ्हो लाभसक्कारे, तुच्छो गच्छति पोट्ठिलो॥&lt;br&gt;&#xA;११८५.&lt;br&gt;&#xA;‘‘इमञ्च पस्स आयन्तं, सारिपुत्तं सुदस्सनम्।&lt;br&gt;&#xA;विमुत्तं उभतोभागे, अज्झत्तं सुसमाहितं॥&lt;br&gt;&#xA;११८६.&lt;br&gt;&#xA;‘‘विसल्लं खीणसंयोगं, तेविज्जं मच्चुहायिनम्।&lt;br&gt;&#xA;दक्खिणेय्यं मनुस्सानं, पुञ्ञक्खेत्तं अनुत्तरं॥&lt;br&gt;&#xA;११८७. ‘‘एते सम्बहुला देवा, इद्धिमन्तो यसस्सिनो।&lt;br&gt;&#xA;दस देवसहस्सानि, सब्बे ब्रह्मपुरोहिता।&lt;br&gt;&#xA;मोग्गल्लानं नमस्सन्ता, तिट्ठन्ति पञ्जलीकता॥&lt;br&gt;&#xA;११८८.&lt;br&gt;&#xA;‘‘नमो ते पुरिसाजञ्ञ, नमो ते पुरिसुत्तम।&lt;br&gt;&#xA;यस्स ते आसवा खीणा, दक्खिणेय्योसि मारिस॥&lt;br&gt;&#xA;११८९.&lt;br&gt;&#xA;‘‘पूजितो नरदेवेन, उप्पन्नो मरणाभिभू।&lt;br&gt;&#xA;पुण्डरीकंव तोयेन, सङ्खारेनुपलिम्पति॥&lt;br&gt;&#xA;११९०.&lt;br&gt;&#xA;‘‘यस्स मुहुत्तेन सहस्सधा लोको, संविदितो सब्रह्मकप्पो वसि।&lt;br&gt;&#xA;इद्धिगुणे चुतुपपाते काले, पस्सति देवता स भिक्खु॥&lt;br&gt;&#xA;११९१.&lt;br&gt;&#xA;‘‘सारिपुत्तोव पञ्ञाय, सीलेन उपसमेन च।&lt;br&gt;&#xA;योपि पारङ्गतो भिक्खु, एतावपरमो सिया॥&lt;br&gt;&#xA;११९२.&lt;br&gt;&#xA;‘‘कोटिसतसहस्सस्स, अत्तभावं खणेन निम्मिने।&lt;br&gt;&#xA;अहं विकुब्बनासु कुसलो, वसीभूतोम्हि इद्धिया॥&lt;br&gt;&#xA;११९३.&lt;br&gt;&#xA;‘‘समाधिविज्जावसिपारमीगतो, मोग्गल्लानगोत्तो असितस्स सासने।&lt;br&gt;&#xA;धीरो समुच्छिन्दि समाहितिन्द्रियो, नागो यथा पूतिलतंव बन्धनं॥&lt;br&gt;&#xA;११९४.&lt;br&gt;&#xA;‘‘परिचिण्णो मया सत्था, कतं बुद्धस्स सासनम्।&lt;br&gt;&#xA;ओहितो गरुको भारो, भवनेत्ति समूहता॥&lt;br&gt;&#xA;११९५.&lt;br&gt;&#xA;‘‘यस्स चत्थाय पब्बजितो, अगारस्मानगारियम्।&lt;br&gt;&#xA;सो मे अत्थो अनुप्पत्तो, सब्बसंयोजनक्खयो॥&lt;br&gt;&#xA;११९६.&lt;br&gt;&#xA;‘‘कीदिसो निरयो आसि, यत्थ दुस्सी अपच्चथ।&lt;br&gt;&#xA;विधुरं सावकमासज्ज, ककुसन्धञ्च ब्राह्मणं॥&lt;br&gt;&#xA;११९७.&lt;br&gt;&#xA;‘‘सतं आसि अयोसङ्कू, सब्बे पच्चत्तवेदना।&lt;br&gt;&#xA;ईदिसो निरयो आसि, यत्थ दुस्सी अपच्चथ।&lt;br&gt;&#xA;विधुरं सावकमासज्ज, ककुसन्धञ्च ब्राह्मणं॥&lt;br&gt;&#xA;११९८.&lt;br&gt;&#xA;‘‘यो एतमभिजानाति, भिक्खु बुद्धस्स सावको।&lt;br&gt;&#xA;तादिसं भिक्खुमासज्ज, कण्ह दुक्खं निगच्छसि॥&lt;br&gt;&#xA;११९९.&lt;br&gt;&#xA;‘‘मज्झेसरस्मिं तिट्ठन्ति, विमाना कप्पठायिनो।&lt;br&gt;&#xA;वेळुरियवण्णा रुचिरा, अच्चिमन्तो पभस्सरा।&lt;br&gt;&#xA;अच्छरा तत्थ नच्चन्ति, पुथु नानत्तवण्णियो॥&lt;br&gt;&#xA;१२००.&lt;br&gt;&#xA;‘‘यो एतमभिजानाति…पे॰… कण्ह दुक्खं निगच्छसि॥&lt;br&gt;&#xA;१२०१.&lt;br&gt;&#xA;‘‘यो वे बुद्धेन चोदितो, भिक्खुसङ्घस्स पेक्खतो।&lt;br&gt;&#xA;मिगारमातुपासादं, पादङ्गुट्ठेन कम्पयि॥&lt;br&gt;&#xA;१२०२.&lt;br&gt;&#xA;‘‘यो एतमभिजानाति…पे॰… कण्ह दुक्खं निगच्छसि॥&lt;br&gt;&#xA;१२०३.&lt;br&gt;&#xA;‘‘यो वेजयन्तपासादं, पादङ्गुट्ठेन कम्पयि।&lt;br&gt;&#xA;इद्धिबलेनुपत्थद्धो, संवेजेसि च देवता॥&lt;br&gt;&#xA;१२०४.&lt;br&gt;&#xA;‘‘यो एतमभिजानाति…पे॰… कण्ह दुक्खं निगच्छसि॥&lt;br&gt;&#xA;१२०५.&lt;br&gt;&#xA;‘‘यो वेजयन्तपासादे, सक्कं सो परिपुच्छति।&lt;br&gt;&#xA;अपि आवुसो जानासि, तण्हक्खयविमुत्तियो।&lt;br&gt;&#xA;तस्स सक्को वियाकासि, पञ्हं पुट्ठो यथातथं॥&lt;br&gt;&#xA;१२०६.&lt;br&gt;&#xA;‘‘यो एतमभिजानाति…पे॰… कण्ह दुक्खं निगच्छसि॥&lt;br&gt;&#xA;१२०७.&lt;br&gt;&#xA;‘‘यो ब्रह्मानं परिपुच्छति, सुधम्मायं ठितो सभम्।&lt;br&gt;&#xA;अज्जापि त्यावुसो सा दिट्ठि, या ते दिट्ठि पुरे अहु।&lt;br&gt;&#xA;पस्ससि वीतिवत्तन्तं, ब्रह्मलोके पभस्सरं॥&lt;br&gt;&#xA;१२०८.&lt;br&gt;&#xA;‘‘तस्स ब्रह्मा वियाकासि, पञ्हं पुट्ठो यथातथम्।&lt;br&gt;&#xA;न मे मारिस सा दिट्ठि, या मे दिट्ठि पुरे अहु॥&lt;br&gt;&#xA;१२०९.&lt;br&gt;&#xA;‘‘पस्सामि वीतिवत्तन्तं, ब्रह्मलोके पभस्सरम्।&lt;br&gt;&#xA;सोहं अज्ज कथं वज्जं, अहं निच्चोम्हि सस्सतो॥&lt;br&gt;&#xA;१२१०.&lt;br&gt;&#xA;‘‘यो एतमभिजानाति…पे॰… कण्ह दुक्खं निगच्छसि॥&lt;br&gt;&#xA;१२११.&lt;br&gt;&#xA;‘‘यो महानेरुनो कूटं, विमोक्खेन अफस्सयि।&lt;br&gt;&#xA;वनं पुब्बविदेहानं, ये च भूमिसया नरा॥&lt;br&gt;&#xA;१२१२.&lt;br&gt;&#xA;‘‘यो एतमभिजानाति, भिक्खु बुद्धस्स सावको।&lt;br&gt;&#xA;तादिसं भिक्खुमासज्ज, कण्ह दुक्खं निगच्छसि॥&lt;br&gt;&#xA;१२१३.&lt;br&gt;&#xA;‘‘न वे अग्गि चेतयति, अहं बालं डहामिति।&lt;br&gt;&#xA;बालोव जलितं अग्गिं, आसज्ज नं पडय्हति॥&lt;br&gt;&#xA;१२१४.&lt;br&gt;&#xA;‘‘एवमेव तुवं मार, आसज्ज नं तथागतम्।&lt;br&gt;&#xA;सयं डहिस्ससि अत्तानं, बालो अग्गिंव सम्फुसं॥&lt;br&gt;&#xA;१२१५.&lt;br&gt;&#xA;‘‘अपुञ्ञं पसवी मारो, आसज्ज नं तथागतम्।&lt;br&gt;&#xA;किन्नु मञ्ञसि पापिम, न मे पापं विपच्चति॥&lt;br&gt;&#xA;१२१६.&lt;br&gt;&#xA;‘‘करतो ते चीयते पापं, चिररत्ताय अन्तक।&lt;br&gt;&#xA;मार निब्बिन्द बुद्धम्हा, आसं माकासि भिक्खुसु॥&lt;br&gt;&#xA;१२१७.&lt;br&gt;&#xA;‘‘इति मारं अतज्जेसि, भिक्खु भेसकळावने।&lt;br&gt;&#xA;ततो सो दुम्मनो यक्खो, तत्थेवन्तरधायथा’’ति॥ –&lt;br&gt;&#xA;इत्थं सुदं आयस्मा महामोग्गल्लानो थेरो गाथायो अभासित्थाति।&lt;br&gt;&#xA;इमिना अनुक्कमेन एकच्चं सङ्गहं आरोपेत्वा ठपिता।&lt;br&gt;&#xA;तत्थ ‘‘आरञ्ञिका’’तिआदिका चतस्सो गाथा भिक्खूनं ओवाददानवसेन भासिता। आरञ्ञिकाति गामन्तसेनासनं पटिक्खिपित्वा आरञ्ञकधुतङ्गसमादानेन आरञ्ञिका। सङ्घभत्तं पटिक्खिपित्वा पिण्डपातिकङ्गसमादानेन पिण्डपातिका, घरे घरे लद्धपिण्डपातेन यापनका। उञ्छापत्तागते रताति उञ्छाचरियाय पत्ते आगते पत्तपरियापन्ने रता, तेनेव अभिरता सन्तुट्ठा। दालेमु मच्चुनो सेनन्ति अत्तानं अनत्थजनने सहायभावूपगमनतो मच्चुराजस्स सेनाभूतं किलेसवाहिनिं समुच्छिन्देम। अज्झत्तं सुसमाहिताति गोचरज्झत्तेसु सुट्ठु समाहिता हुत्वा, एतेनस्स पदालनुपायमाह।&lt;br&gt;&#xA;धुनामाति निद्धुनाम विद्धंसेम।&lt;br&gt;&#xA;साततिकाति सातच्चकारिनो भावनाय सततपवत्तवीरिया।&lt;br&gt;&#xA;‘‘अट्ठिकङ्कलकुटिके’’तिआदिका चतस्सो गाथा अत्तानं पलोभेतुं उपगताय गणिकाय ओवादवसेन अभासि। तत्थ अट्ठिकङ्कलकुटिकेति अट्ठिसङ्खलिकामयकुटिके। न्हारुपसिब्बितेति नवहि न्हारुसतेहि समन्ततो सिब्बिते। अरञ्ञे कुटियो दारुदण्डे उस्सापेत्वा वल्लिआदीहि बन्धित्वा करियन्ति, त्वं पन परमजेगुच्छेन अट्ठिकङ्कलेन परमजेगुच्छेहेव न्हारूहि बन्धित्वा कता, अतिविय जेगुच्छा पटिक्कूला चाति दस्सेति। धिरत्थु पूरे दुग्गन्धेति केसलोमादिनो नानप्पकारस्स असुचिनो पूरे परिपुण्णे, ततो एव दुग्गन्धे धिरत्थु तव धीकारो होतु। परगत्ते ममायसेति इदञ्च ते दुग्गन्धस्स उपरि फोटसमुट्ठानं परिस्सयं एवं असुचिदुग्गन्धं जेगुच्छं पटिक्कूलसमादानं तादिसे एव अञ्ञस्मिं पदेसे सोणसिङ्गालकिमिकुलादीनं गत्तभूते कळेवरे ममत्तं करोसि।&lt;br&gt;&#xA;गूथभस्तेति गूथभरितभस्तसदिसे। तचोनद्धेति तचेन ओनद्धे छविमत्तपटिच्छादितकिब्बिसे। उरगण्डिपिसाचिनीति उरे ठितगण्डद्वयवती भयानकभावतो अनत्थावहतो च पिसाचसदिसी। यानि सन्दन्ति सब्बदाति यानि नव सोतानि, नव वणमुखानि सब्बदा रत्तिन्दिवं सन्दन्ति, सवन्ति, असुचिं पग्घरन्ति।&lt;br&gt;&#xA;परिबन्धन्ति सम्मापटिपत्तिपरिबन्धभूतम्। भिक्खूति संसारे भयं इक्खन्तो भिन्नकिलेसो वा दूरतो परिवज्जयतेति ममत्तं न करोति। मीळ्हञ्च यथा सुचिकामोति च-इति निपातमत्तम्। यथा सुचिजातिको सुचिमेव इच्छन्तो ससीसं न्हातो मीळ्हं दिस्वा दूरतोव परिवज्जेसि, एवमेवं भिक्खूति अत्थो।&lt;br&gt;&#xA;एवञ्चे तं जनो जञ्ञा, यथा जानामि तं अहन्ति एवं सरीरसञ्ञितं असुचिपुञ्जं यथा अहं यथाभूतं जानामि, एवमेव महाजनो जानेय्य, तं आरका दूरतोव परिवज्जेय्य। गूथट्ठानंव पावुसेति पावुसकाले किलिन्नासुचिं निरन्तरं गूथट्ठानं विय सुचिजातिको। यस्मा पन तं यथाभूतं न जानाति, तस्मा तत्थ निमुग्गो सीसं न उक्खिपतीति अधिप्पायो।&lt;br&gt;&#xA;एवं थेरेन सरीरे दोसे विभाविते सा गणिका लज्जावनतमुखा थेरे गारवं पच्चुपट्ठपेत्वा ‘‘एवमेतं महावीरा’’ति गाथं वत्वा थेरं वन्दित्वा अट्ठासि। तत्थ एत्थ चेकेति एवं पाकटपटिक्कूलसभावेपि एतस्मिं काये एकच्चे सत्ता आसत्तिबलवताय विसीदन्ति विसादं आपज्जन्ति। पङ्कम्हिव जरग्गवो महाकद्दमकुच्छियं सम्पतितदुब्बलबलिबद्दो विय ब्यसनमेव पापुणन्तीति अत्थो।&lt;br&gt;&#xA;पुन तं थेरो मादिसे एवरूपा पटिपत्ति निरत्थका विघातावहा एवाति दस्सेन्तो ‘‘आकासम्ही’’तिआदिना गाथाद्वयमाह। तस्सत्थो – यो पुग्गलो हलिद्दिया अञ्ञेन वा रङ्गजातेन आकासं रञ्जितुं मञ्ञेय्य, तस्स तं कम्मं विघातुदयं चित्तविघातावहमेव सिया, यथा तं अविसये योगो।&lt;br&gt;&#xA;तदाकाससमं चित्तन्ति तयिदं मम चित्तं आकाससमं कत्थचि अलग्गभावेन अज्झत्तं सुट्ठु समाहितं, तस्मा मा पापचित्ते आसादीति कामेसु निमुग्गताय लामकचित्ते निहीनचित्ते मादिसे मा आसादेहि। अग्गिखन्धंव पक्खिमाति पक्खिमा सलभो अग्गिक्खन्धं आसादेन्तो अनत्थमेव पापुणाति, एवं सम्पदमिदं तुय्हन्ति दस्सेति।&lt;br&gt;&#xA;पस्स चित्तकतन्तिआदिका सत्त गाथा तमेव गणिकं दिस्वा विपल्लत्तचित्तानं भिक्खूनं ओवाददानवसेन वुत्ता। तं सुत्वा सा गणिका मङ्कुभूता आगतमग्गेनेव पलाता।&lt;br&gt;&#xA;तदासीतिआदिका चतस्सो गाथा आयस्मतो सारिपुत्तत्थेरस्स परिनिब्बानं आरब्भ वुत्ता। तत्थ अनेकाकारसम्पन्नेति अनेकेहि सीलसंवरादिप्पकारेहि परिपुण्णे।&lt;br&gt;&#xA;सुखुमं ते पटिविज्झन्तीति ते योगिनो अतिसुखुमं पटिविज्झन्ति नाम। यथा किं? वालग्गं उसुना यथा यथा सतधाभिन्नस्स वालस्स एकं अंसु अग्गं रत्तन्धकारतिमिसाय विज्जुल्लतोभासेन विज्झन्ता वियाति अत्थो। के पन तेति आह ‘‘ये पञ्चक्खन्धे पस्सन्ति, परतो नो च अत्ततो’’ति। तत्थ परतोति अनत्ततो। तस्स अत्तग्गाहपटिक्खेपदस्सनञ्हेतम्। तेनाह ‘‘नो च अत्ततो’’ति। एतेन अनत्ततो अभिवुट्ठितस्स अरियमग्गस्स वसेन दुक्खसच्चे परिञ्ञाभिसमयं आह, तदविनाभावतो पन इतरेसम्पि अभिसमयानं सुप्पटिविज्झता वुत्ता एव होतीति दट्ठब्बम्। केचि पन ‘‘अनत्थकारकतो परे नाम पञ्चुपादानक्खन्धाति ‘परतो पस्सन्ती’ति इमिना विसेसतो सब्बोपि सम्मदेव वुत्तो’’ति वदन्ति। पच्चब्याधिंसूति पटिविज्झिंसु।&lt;br&gt;&#xA;सत्तिया विय ओमट्ठोति पठमगाथा तिस्सत्थेरं आरब्भ वुत्ता, दुतिया वड्ढमानत्थेरम्। ता हेट्ठा वुत्तत्थाव।&lt;br&gt;&#xA;चोदितो भावितत्तेनाति गाथा पासादकम्पनसुत्तन्तं आरब्भ वुत्ता। तत्थ भावितत्तेन सरीरन्तिमधारिनाति भगवन्तं सन्धाय वदति।&lt;br&gt;&#xA;नयिदं सिथिलमारब्भातिआदिका द्वे गाथा हीनवीरियं वेदनामकं दहरभिक्खुं आरब्भ वुत्ता। तत्थ सिथिलमारब्भाति सिथिलं कत्वा वीरियं अकत्वा। अप्पेन थामसाति अप्पकेन वीरियबलेन नयिदं निब्बानं अधिगन्तब्बं, महन्तेनेव पन चतुब्बिधसम्मप्पधानवीरियेन पत्तब्बन्ति अत्थो।&lt;br&gt;&#xA;विवरमनुपभन्तीतिआदिका द्वे गाथा अत्तनो विवेकभावं आरब्भ वुत्ता। तत्थ ब्रह्मुना अभिवन्दितोति महाब्रह्मुना सदेवकेन लोकेन च अभिमुखेन हुत्वा थोमितो नमस्सितो च।&lt;br&gt;&#xA;उपसन्तं उपरतन्तिआदिका पञ्च गाथा राजगहं पिण्डाय पविसन्तं महाकस्सपत्थेरं दिस्वा ‘‘काळकण्णी मया दिट्ठा’’ति ओलोकेत्वा ठितं सारिपुत्तत्थेरस्स भागिनेय्यं मिच्छादिट्ठिब्राह्मणं दिस्वा तस्स अनुकम्पाय ‘‘अयं ब्राह्मणो मा नस्सी’’ति अरियूपवादपटिघातत्थं ‘‘थेरं वन्दाही’’ति तं उय्योजेन्तेन वुत्ता। तत्थ जातिसतं गच्छेति जातीनं सतं उपगच्छेय्य। सोत्तियोति सोत्तियजातिको। वेदसम्पन्नोति ञाणसम्पन्नो। एतस्साति थेरस्स। अयञ्हेत्थ सङ्खेपत्थो – यो पुग्गलो उदितोदिता असम्भिन्ना सतब्राह्मणजातियो अनुपटिपाटिया उप्पज्जनवसेन उपगच्छेय्य, तत्थ च ब्राह्मणानं विज्जासु निप्फत्तिं गतो तिण्णं वेदानं पारगू सिया ब्राह्मणवत्तञ्च पूरेन्तो, तस्सेतं विज्जादिअनुट्ठानं एतस्स महाकस्सपत्थेरस्स वन्दनाय वन्दनामयपुञ्ञस्स सोळसिं कलं नाग्घति, वन्दनामयपुञ्ञमेव ततो महन्ततरन्ति।&lt;br&gt;&#xA;अट्ठ विमोक्खानीति रूपज्झानादिके अट्ठ विमोक्खे। भावनावसेन हि लद्धानि रूपज्झानानि पच्चनीकधम्मेहि सुट्ठु विमुत्ततं अभिरतिवसेन आरम्मणे निरासङ्गञ्च पवत्तिं उपादाय ‘‘विमोक्खानी’’ति वुच्चन्ति। निरोधसमापत्ति पन पच्चनीकधम्मेहि विमुत्तत्ता एव। इध पन झानमेव वेदितब्बम्। अनुलोमं पटिलोमन्ति पठमज्झानतो पट्ठाय याव नेवसञ्ञानासञ्ञायतना अनुलोमं, नेवसञ्ञानासञ्ञायतनतो पट्ठाय याव पठमज्झाना पटिलोमम्। पुरेभत्तन्ति भत्तकिच्चतो पुरेयेव। अफस्सयीति अनेकाकारवोकारा समापत्तियो समापज्जि। ततो पिण्डाय गच्छतीति ततो समापत्तितो वुट्ठाय, ततो वा समापत्तिसमापज्जिततो पच्छा इदानि पिण्डाय गच्छतीति तदहु पवत्तं थेरस्स पटिपत्तिं सन्धाय वदति। थेरो पन दिवसे दिवसे तथेव पटिपज्जति।&lt;br&gt;&#xA;तादिसं भिक्खुं मासादीति यादिसस्स गुणा एकदेसेन वुत्ता, तादिसं तथारूपं बुद्धानुबुद्धं महाखीणासवं भिक्खुं मा आसादेहि। मात्तानं खणि ब्राह्मणाति आसादनेन च, ब्राह्मण, मा अत्तानं खणि, अरियूपवादेन अत्तनो कुसलधम्मं वा उम्मुलेहि। अभिप्पसादेहि मनन्ति ‘‘साधुरूपो वत अयं समणो’’ति अत्तनो चित्तं पसादेहि। मा ते विजटि मत्थकन्ति तव मत्थकं तस्मिं कतेन अपराधेन सत्तधा मा फलि। तस्मा तस्स पटिकारत्थं खिप्पमेव पञ्जलिको वन्दाति। ब्राह्मणो तं सुत्वा भीतो संविग्गो लोमहट्ठजातो तावदेव थेरं खमापेसि।&lt;br&gt;&#xA;नेसो पस्सतीतिआदिका द्वे गाथा पोट्ठिलं नाम भिक्खुं सम्मा अपटिपज्जन्तं मिच्छाजीवकतं दिस्वा चोदनावसेन वुत्ता। तत्थ नेसो पस्सति सद्धम्मन्ति एसो पोट्ठिलो भिक्खु सतं बुद्धादीनं धम्मं मग्गफलनिब्बानं न पस्सति। कस्मा? संसारेन पुरक्खतो संसारबन्धनअविज्जादिना पुरक्खतो अपायेसु निब्बत्तनतो अधोगमं हेट्ठागामिं मायासाठेय्यानुगतत्ता जिम्हपथं मिच्छामग्गभावतो कुम्मग्गभूतं मिच्छाजीवं अनुधावति अनुपरिवत्तति।&lt;br&gt;&#xA;किमीव मीळ्हसल्लित्तोति गूथकिमी विय मीळ्हेन समन्ततो लित्तो किलेसासुचिविमिस्सिते सङ्खारे अधिमुच्छितो अज्झापन्नो। पगाळ्हो लाभसक्कारेति लाभे च सक्कारे च तण्हावसेन पकारतो गाळ्हो ओगाळ्हो। तुच्छो गच्छति पोट्ठिलोति अधिसीलसिक्खाभावतो तुच्छो असारो हुत्वा पोट्ठिलो भिक्खु गच्छति पवत्तति।&lt;br&gt;&#xA;इमञ्च पस्सातिआदिका द्वे गाथा आयस्मन्तं सारिपुत्तं पसंसन्तेन वुत्ता। तत्थ इमञ्च पस्साति आयस्मन्तं सारिपुत्तत्थेरं दिस्वा पसन्नमानसो अत्तनो चित्तं आलपति। सुदस्सनन्ति असेक्खानं सीलक्खन्धानञ्चेव पारिपूरिया सावकपारमीञाणस्स च पारिपूरिया सुन्दरदस्सनम्। विमुत्तं उभतोभागेति उभतोभागतो विमुत्तत्ता उभतोभागविमुत्तं उभतोभागेति अरूपसमापत्तिया रूपकायतो, मग्गेन नामकायतो, यथारहं तेहियेव विक्खम्भनसमुच्छेदभागेहि विमुत्तन्ति अत्थो। सब्बसो रागसल्लादीनं अभावेन विसल्लं कामादियोगानं सम्मदेव खीणत्ता खीणसंयोगं सुपरिसुद्धस्स विज्जात्तयस्स अधिगतत्ता तेविज्जं मच्चुराजस्स भञ्जितत्ता मच्चुहायिनं पस्साति योजना।&lt;br&gt;&#xA;एते सम्बहुलातिआदिका गाथा आयस्मता सारिपुत्तत्थेरेन महामोग्गल्लानत्थेरं पसंसन्तेन वुत्ता। तत्थ पूजितो नरदेवेनाति नरेहि च देवेहि च परमाय पूजाय पूजितो। उप्पन्नो मरणाभिभूति लोके उप्पन्नो हुत्वा मरणं अभिभवित्वा ठितो। अथ वा पूजितो नरदेवेन सम्मासम्बुद्धेन कारणभूतेन अरियाय जातिया उप्पन्नो। सम्मासम्बुद्धो हि पठमं कम्मुना नरो मनुस्सो हुत्वा पच्छापि अरियाय जातिया उत्तमो देवो देवातिदेवो अहोसि, तस्मा ‘‘नरदेवो’’ति वुच्चति। पूजितो नरदेवेन भगवता पसंसावसेन उप्पन्नो मरणाभिभूते लोके उप्पन्नो हुत्वा मरणाभिभू मच्चुहायी। पुण्डरीकंव तोयेन उदकेन पुण्डरीकं विय सङ्खारगते तण्हादिट्ठिलेपेन न उपलिम्पति, कत्थचिपि अनिस्सितोति अत्थो।&lt;br&gt;&#xA;यस्साति येन। मुहुत्तेति खणमत्ते काले। सहस्सधाति सहस्सपकारो। लोकोति ओकासलोको। अयञ्हेत्थ अत्थो – येन महिद्धिकेन आयस्मता महामोग्गल्लानेन सहस्सिलोकधातु खणेनेव सम्मदेव विदितो, पच्चक्खतो ञातो सब्रह्मकप्पो महाब्रह्मसदिसो आवज्जनादिवसीभावप्पत्तिया इद्धिसम्पदाय चुतूपपाते च वसी। काले पस्सतीति तदनुरूपे काले दिब्बेन चक्खुना देवता पस्सतीति।&lt;br&gt;&#xA;सारिपुत्तोवातिआदिका गाथा आयस्मता महामोग्गल्लानेन अत्तनो गुणे पकासेन्तेन वुत्ता। तत्थ सारिपुत्तोवाति गाथाय अयं सङ्खेपत्थो – पञ्ञाय पञ्ञासम्पदाय, सीलेन सीलसम्पत्तिया, उपसमेन किलेसवूपसमेन, यो भिक्खु पारङ्गतो पारं परियन्तं उक्कंसं गतो सो सारिपुत्तो सावकेहि पञ्ञादीहि गुणेहि परमुक्कंसगतो। पञ्ञाय सीलेन हि परमुक्कंसगतो। एतावपरमो सिया एतपरमो एव, नत्थि ततो उत्तरीति। इमं पन थेरो यथा सारिपुत्तो पञ्ञाय उत्तमो, तथा अहं समाधिना उत्तमोति दीपेतुं अवोच। तेनेवाह ‘‘कोटिसतसहस्सस्सा’’तिआदि।&lt;br&gt;&#xA;तत्थ खणेन निम्मिनेति खणेनेव कोटिसतसहस्सअत्तभावं निम्मिनेय्य निम्मितुं समत्थो। तस्स निम्मिनने न मय्हं भारो अत्थि। विकुब्बनासु कुसलो, वसीभूतोम्हि इद्धियाति न केवलं मनोमयविकुब्बनासु एव, सब्बायपि इद्धिया वसीभावप्पत्तो अम्हि।&lt;br&gt;&#xA;समाधिविज्जावसिपारमीगतोति सवितक्कसविचारादिसमाधीसु चेव पुब्बेनिवासञाणादिविज्जासु च वसीभावेन पारमिं कोटिं पत्तो असि। तस्स तण्हानिस्सयादिरहितस्स सत्थु सासने यथावुत्तेहि गुणेहि उक्कंसगतो। धितिसम्पन्नताय धीरो, मोग्गल्लानगोत्तो मोग्गल्लानो, सुट्ठु ठपितइन्द्रियताय समाहितिन्द्रियो, यथा हत्थिनागो पूतिलताबन्धनं सुखेनेव छिन्दति, एवं सकलं किलेसबन्धनं समुच्छिन्दि एवाति।&lt;br&gt;&#xA;कीदिसो निरयो आसीतिआदयो गाथा कोट्ठं अनुपविसित्वा निक्खमित्वा ठितमारं तज्जेन्तेन थेरेन वुत्ता। तत्थ कीदिसोति किंपकारो। यत्थ दुस्सीति यस्मिं निरये ‘‘दुस्सी’’ति एवंनामो मारो। अपच्चथाति निरयग्गिना अपच्चि। विधुरं सावकन्ति विधुरं नाम ककुसन्धस्स भगवतो अग्गसावकम्। आसज्जाति घट्टयित्वा बाधित्वा। ककुसन्धञ्च ब्राह्मणन्ति ककुसन्धञ्च सम्मासम्बुद्धं आसज्जाति अत्थो। भगवन्तं उद्दिस्स कुमारं आविसित्वा मारेन खित्ता सक्खरा थेरस्स सीसे पति।&lt;br&gt;&#xA;सतं आसि अयोसङ्कूति तस्मिं किर निरये उपपन्नानं तिगावुतो अत्तभावो होति, दुस्सीमारस्सापि तादिसोव अहोसि। अथ निरयपाला तालक्खन्धप्पमाणानं अयोसूलानं आदित्तानं सम्पज्जलितानं सजोतिभूतानं सतमेव गहेत्वा ‘‘इमस्मिंव ते ठाने ठितेन हदयेन चिन्तेत्वा पापं कत’’न्ति सुधादोणियं सुधं कोट्टेन्ता विय हदयमज्झं कोट्टेत्वा पण्णास जना पादाभिमुखा, पण्णास जना सीसाभिमुखा कोट्टेन्ता गच्छन्ति, एवं गच्छन्ता च पञ्चहि वस्ससतेहि उभो अन्ते पत्वा पुन निवत्तमाना पञ्चहि वस्ससतेहि हदयमज्झं उपगच्छन्ति, तं सन्धाय वुत्तं ‘‘सतं आसि अयोसङ्कू’’ति। सब्बे पच्चत्तवेदनाति सयमेव पाटियेक्कवेदनाजनका। सा किर वेदना महानिरयवेदनातो दुक्खतरा होति, यथा हि सिनेहपानसत्ताहतो परिहारसत्ताहं दुक्खतरं, एवं महानिरयदुक्खतो उस्सदे वुट्ठानवेदना दुक्खतरा। ईदिसो निरयो आसीति इमस्मिं ठाने देवदूतसुत्तेन (अ॰ नि॰ ३.३६; म॰ नि॰ ३.२६१) निरयो दीपेतब्बो।&lt;br&gt;&#xA;यो एतमभिजानातीति यो महाभिञ्ञो एतं कम्मफलञ्च हत्थतले ठपितआमलकं विय अभिमुखं कत्वा पच्चक्खतो जानाति। भिक्खु बुद्धस्स सावकोति भिन्नकिलेसो भिक्खु सम्मासम्बुद्धस्स सावको। कण्ह, दुक्खं निगच्छसीति एकन्तकाळकेहि पापधम्मेहि समन्नागतत्ता, कण्ह मार, दुक्खं विन्दिस्ससि।&lt;br&gt;&#xA;मज्झेसरस्मिन्ति महासमुद्दस्स मज्झे किर उदकं वत्थुं कत्वा निब्बत्तविमानानि कप्पट्ठितिकानि होन्ति। तेनाह ‘‘विमाना कप्पठायिनो’’ति। तेसं वेळुरियस्स विय वण्णो होति, पब्बतमत्थके जलितनळग्गिखन्धो विय च एतेसं अच्चियो जोतन्ति, तेन ते अतिविय पभस्सरा पभासम्पन्ना होन्ति। तेनाह ‘‘वेळुरियवण्णा रुचिरा, अच्चिमन्तो पभस्सरा’’ति। पुथु नानत्तवण्णियोति नीलादिवसेन नानत्तवण्णा बहू अच्छरा तत्थ तेसु विमानेसु नच्चन्ति।&lt;br&gt;&#xA;यो एतमभिजानातीति यो एतं विमानं वत्थुं पच्चक्खं कत्वा जानाति। अयञ्हि अत्थो विमानपेतवत्थूहि दीपेतब्बो।&lt;br&gt;&#xA;बुद्धेन चोदितोति सम्मासम्बुद्धेन चोदितो उय्योजितो। भिक्खुसङ्घस्स पेक्खतोति महतो भिक्खुसङ्घस्स पस्सन्तस्स। मिगारमातुपासादं पादङ्गुट्ठेन कम्पयीति (म॰ नि॰ १.५१३) पुब्बारामे विसाखाय महाउपासिकाय कारितं सहस्सगब्भपटिमण्डितं महापासादं अत्तनो पादङ्गुट्ठेन कम्पेसिम्। एकस्मिञ्हि समये पुब्बारामे यथावुत्तपासादे भगवति विहरन्ते सम्बहुला नवकतरा भिक्खू उपरिपासादे निसिन्ना सत्थारम्पि अचिन्तेत्वा तिरच्छानकथं कथेतुमारद्धा, तं सुत्वा भगवा ते संवेजेत्वा अत्तनो धम्मदेसनाय भाजनभूते कातुकामो आयस्मन्तं महामोग्गल्लानत्थेरं आमन्तेसि – ‘‘पस्ससि त्वं, मोग्गल्लान, नवे भिक्खू तिरच्छानकथमनुयुत्ते’’ति। तं सुत्वा थेरो सत्थु अज्झासयं ञत्वा अभिञ्ञापादकं आपोकसिणारम्मणं चतुत्थज्झानं समापज्जित्वा वुट्ठाय ‘‘पासादस्स पतिट्ठितोकासं उदकं होतू’’ति अधिट्ठाय पासादमत्थके थूपिकं पादङ्गुट्ठेन पहरि, पासादो ओनमित्वा एकेन पस्सेन अट्ठासि। पुनपि पहरि, अपरेन पस्सेन अट्ठासि। ते भिक्खू भीता संविग्गा पासादस्स पतनभयेन ततो निक्खमित्वा भगवतो समीपे अट्ठंसु। सत्था तेसं अज्झासयं ओलोकेत्वा धम्मं देसेति। तं सुत्वा तेसु केचि सोतापत्तिफले पतिट्ठहिंसु, केचि सकदागामिफले, केचि अनागामिफले, केचि अरहत्तफले पतिट्ठहिंसु। स्वायमत्थो पासादकम्पनसुत्तेन दीपेतब्बो।&lt;br&gt;&#xA;वेजयन्तपासादन्ति सो वेजयन्तपासादो तावतिंसभवने योजनसहस्सुब्बेधो अनेकसहस्सनिय्यूहकूटागारपटिमण्डितो देवासुरसङ्गामे असुरे जिनित्वा सक्के देवानमिन्दे नगरमज्झे ठिते उट्ठितो विजयन्तेन निब्बत्तत्ता ‘‘वेजयन्तो’’ति लद्धनामो पासादो, तं सन्धायाह ‘‘वेजयन्तपासाद’’न्ति। तम्पि हि अयं थेरो पादङ्गुट्ठेन कम्पेसि। एकस्मिञ्हि समये भगवन्तं पुब्बारामे विहरन्तं सक्को देवराजा उपसङ्कमित्वा तण्हासङ्खयविमुत्तिं पुच्छि। तस्स भगवा विस्सज्जेति। सो तं सुत्वा अत्तमनो पमुदितो अभिवादेत्वा पदक्खिणं कत्वा अत्तनो देवलोकमेव गतो। अथायस्मा महामोग्गल्लानो एवं चिन्तेसि – ‘‘अयं सक्को भगवन्तं उपसङ्कमित्वा एवरूपं गम्भीरं निब्बानपटिसंयुत्तं पञ्हं पुच्छि, भगवता च पञ्हो विस्सज्जितो, किन्नु खो जानित्वा गतो, उदाहु अजानित्वा? यंनूनाहं देवलोकं गन्त्वा तमत्थं जानेय्य’’न्ति। सो तावदेव तावतिंसभवनं गन्त्वा सक्कं देवानमिन्दं तमत्थं पुच्छि। सक्को दिब्बसम्पत्तिया पमत्तो हुत्वा विक्खेपं अकासि। थेरो तस्स संवेगजननत्थं वेजयन्तपासादं पादङ्गुट्ठेन कम्पेसि। तेन वुत्तं –&lt;br&gt;&#xA;‘‘यो वेजयन्तपासादं, पादङ्गुट्ठेन कम्पयि।&lt;br&gt;&#xA;इद्धिबलेनुपत्थद्धो, संवेजेसि च देवता’’ति॥ (म॰ नि॰ १.५१३)&lt;br&gt;&#xA;अयं पनत्थो चूळतण्हासङ्खयविमुत्तिसुत्तेन (म॰ नि॰ १.३९० आदयो) दीपेतब्बो। कम्पिताकारो हेट्ठा वुत्तोयेव।&lt;br&gt;&#xA;सक्कं सो परिपुच्छतीति यथावुत्तमेव थेरस्स तण्हासङ्खयविमुत्तिपुच्छं सन्धाय वुत्तम्। तेनाह ‘‘अपि, आवुसो, जानासि, तण्हक्खयविमुत्तियो’’ति। तस्स सक्को वियाकासीति इदं थेरेन पासादकम्पने कते संविग्गहदयेन पमादं पहाय योनिसो मनसि करित्वा पञ्हस्स ब्याकतभावं सन्धाय वुत्तम्। सत्थारा देसितनियामेनेव हि सो तदा कथेसि। तेनाह ‘‘पञ्हं पुट्ठो यथातथ’’न्ति। तत्थ सक्कं सो परिपुच्छतीति सक्कं देवराजं सो मोग्गल्लानत्थेरो सत्थारा देसिताय तण्हासङ्खयविमुत्तिया सम्मदेव गहितभावं पुच्छि। अतीतत्थे हि इदं वत्तमानवचनम्। अपि, आवुसो, जानासीति, आवुसो, अपि जानासि, किं जानासि? तण्हक्खयविमुत्तियोति यथा तण्हासङ्खयविमुत्तियो सत्थारा तुय्हं देसिता, तथा किं जानासीति पुच्छि। तण्हक्खयविमुत्तियोति वा तण्हासङ्खयविमुत्तिसुत्तस्स देसनं पुच्छति।&lt;br&gt;&#xA;ब्रह्मानन्ति महाब्रह्मानम्। सुधम्मायं ठितो सभन्ति सुधम्माय सभाय। अयं पन ब्रह्मलोके सुधम्मसभाव, न तावतिंसभवने, सुधम्मसभाविरहितो देवलोको नाम नत्थि। अज्जापि त्यावुसो, सा दिट्ठि, या ते दिट्ठि पुरे अहूति इमं ब्रह्मलोकं उपगन्तुं समत्थो नत्थि कोचि समणो वा ब्राह्मणो वा, सत्थु इधागमनतो पुब्बे या तुय्हं दिट्ठि अहोसि, किं अज्जापि इदानिपि सा दिट्ठि न विगताति? पस्ससि वीतिवत्तन्तं, ब्रह्मलोके पभस्सरन्ति ब्रह्मलोके वीतिपतन्तं महाकप्पिनमहाकस्सपादीहि सावकेहि परिवारितस्स तेजोधातुं समापज्जित्वा निसिन्नस्स ससावकस्स भगवतो ओभासं पस्ससीति अत्थो। एकस्मिञ्हि समये भगवा ब्रह्मलोके सुधम्माय सभाय सन्निपतित्वा सन्निसिन्नस्स – ‘‘अत्थि नु खो कोचि समणो वा ब्राह्मणो वा एवंमहिद्धिको, यो इध आगन्तुं सक्कुणेय्या’’ति चिन्तेन्तस्स ब्रह्मुनो चित्तमञ्ञाय तत्थ गन्त्वा ब्रह्मुनो मत्थके आकासे निसिन्नो तेजोधातुं समापज्जित्वा ओभासं मुञ्चन्तो महामोग्गल्लानादीनं आगमनं चिन्तेसि। सह चिन्तनेन तेपि तत्थ गन्त्वा सत्थारं वन्दित्वा सत्थु अज्झासयं ञत्वा तेजोधातुं समापज्जित्वा पच्चेकदिसासु निसीदित्वा ओभासं विस्सज्जित्वा सकलब्रह्मलोको एकोभासो अहोसि। सत्था ब्रह्मुनो कल्लचित्ततं ञत्वा चतुसच्चपकासनं धम्मं देसेसि। देसनापरियोसाने अनेकानि ब्रह्मसहस्सानि मग्गफलेसु पतिट्ठहिंसु, तं सन्धाय चोदेन्तो ‘‘अज्जापि त्यावुसो, सा दिट्ठी’’ति गाथमाह। अयं पनत्थो बकब्रह्मसुत्तेन दीपेतब्बो। वुत्तञ्हेतं (सं॰ नि॰ १.१७६) –&lt;br&gt;&#xA;‘‘एकं समयं भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन अञ्ञतरस्स ब्रह्मुनो एवरूपं पापकं दिट्ठिगतं उप्पन्नं होति – ‘नत्थि सो समणो वा ब्राह्मणो वा, यो इध आगच्छेय्या’ति। अथ खो भगवा तस्स ब्रह्मुनो चेतसा चेतोपरिवितक्कमञ्ञाय सेय्यथापि नाम बलवा पुरिसो समिञ्जितं वा बाहं पसारेय्य, पसारितं वा बाहं समिञ्जेय्य, एवमेव जेतवने अन्तरहितो तस्मिं ब्रह्मलोके पातुरहोसि। अथ खो भगवा तस्स ब्रह्मुनो उपरि वेहासं पल्लङ्केन निसीदि तेजोधातुं समापज्जित्वा।&lt;br&gt;&#xA;‘‘अथ खो आयस्मतो महामोग्गल्लानस्स एतदहोसि – ‘कहं नु खो भगवा एतरहि विहरती’ति? अद्दसा खो आयस्मा महामोग्गल्लानो भगवन्तं दिब्बेन चक्खुना विसुद्धेन अतिक्कन्तमानुसकेन तस्स ब्रह्मुनो उपरिवेहासं पल्लङ्केन निसिन्नं तेजोधातुं समापन्नम्। दिस्वान सेय्यथापि नाम बलवा पुरिसो समिञ्जितं वा बाहं पसारेय्य, पसारितं वा बाहं समिञ्जेय्य, एवमेव जेतवने अन्तरहितो तस्मिं ब्रह्मलोके पातुरहोसि। अथ खो आयस्मा महामोग्गल्लानो पुरत्थिमं दिसं निस्साय तस्स ब्रह्मुनो उपरिवेहासं पल्लङ्केन निसीदि तेजोधातुं समापज्जित्वा नीचतरं भगवतो।&lt;br&gt;&#xA;‘‘अथ खो आयस्मतो महाकस्सपस्स एतदहोसि – ‘कहं नु खो भगवा एतरहि विहरती’ति? अद्दसा खो आयस्मा महाकस्सपो भगवन्तं दिब्बेन चक्खुना विसुद्धेन अतिक्कन्तमानुसकेन तस्स ब्रह्मुनो उपरिवेहासं पल्लङ्केन निसिन्नं तेजोधातुं समापन्नम्। दिस्वान सेय्यथापि नाम बलवा पुरिसो…पे॰… एवमेव जेतवने अन्तरहितो तस्मिं ब्रह्मलोके पातुरहोसि। अथ खो आयस्मा महाकस्सपो दक्खिणं दिसं निस्साय तस्स ब्रह्मुनो उपरिवेहासं पल्लङ्केन निसीदि तेजोधातुं समापज्जित्वा नीचतरं भगवतो।&lt;br&gt;&#xA;‘‘अथ खो आयस्मतो महाकप्पिनस्स एतदहोसि – ‘कहं नु खो भगवा एतरहि विहरती’ति? अद्दसा खो आयस्मा महाकप्पिनो भगवन्तं दिब्बेन चक्खुना विसुद्धेन अतिक्कन्तमानुसकेन तस्स ब्रह्मुनो उपरिवेहासं पल्लङ्केन निसिन्नं तेजोधातुं समापन्नम्। दिस्वान सेय्यथापि नाम बलवा पुरिसो…पे॰… एवमेव जेतवने अन्तरहितो तस्मिं ब्रह्मलोके पातुरहोसि। अथ खो आयस्मा महाकप्पिनो पच्छिमं दिसं निस्साय तस्स ब्रह्मुनो। उपरिवेहासं पल्लङ्केन निसीदि तेजोधातुं समापज्जित्वा नीचतरं भगवतो।&lt;br&gt;&#xA;‘‘अथ खो आयस्मतो अनुरुद्धस्स एतदहोसि – ‘कहं नु खो भगवा एतरहि विहरती’ति? अद्दसा खो आयस्मा अनुरुद्धो भगवन्तं दिब्बेन चक्खुना विसुद्धेन अतिक्कन्तमानुसकेन तस्स ब्रह्मुनो उपरिवेहासं पल्लङ्केन निसिन्नं तेजोधातुं समापन्नम्। दिस्वान सेय्यथापि नाम बलवा पुरिसो…पे॰… एवमेव जेतवने अन्तरहितो तस्मिं ब्रह्मलोके पातुरहोसि । अथ खो आयस्मा अनुरुद्धो उत्तरं दिसं निस्साय तस्स ब्रह्मुनो उपरिवेहासं पल्लङ्केन निसीदि तेजोधातुं समापज्जित्वा नीचतरं भगवतो। अथ खो आयस्मा महामोग्गल्लानो तं ब्रह्मानं गाथाय अज्झभासि –&lt;br&gt;&#xA;‘‘अज्जापि ते आवुसो सा दिट्ठि, या ते दिट्ठि पुरे अहु।&lt;br&gt;&#xA;पस्ससि वीतिवत्तन्तं, ब्रह्मलोके पभस्सरन्ति॥&lt;br&gt;&#xA;‘‘न मे मारिस सा दिट्ठि, या मे दिट्ठि पुरे अहु।&lt;br&gt;&#xA;पस्सामि वीतिवत्तन्तं, ब्रह्मलोके पभस्सरम्।&lt;br&gt;&#xA;स्वाहं अज्ज कथं वज्जं, अहं निच्चोम्हि सस्सतो’’ति॥&lt;br&gt;&#xA;‘‘अथ खो भगवा तं ब्रह्मानं संवेजेत्वा सेय्यथापि नाम बलवा पुरिसो…पे॰… एवमेव तस्मिं ब्रह्मलोके अन्तरहितो जेतवने पातुरहोसि। अथ खो सो ब्रह्मा अञ्ञतरं ब्रह्मपारिसज्जं आमन्तेसि – ‘एहि त्वं, मारिस, येनायस्मा महामोग्गल्लानो तेनुपसङ्कम, उपसङ्कमित्वा आयस्मन्तं महामोग्गल्लानं एवं वदेहि ‘अत्थि नु खो मारिस मोग्गल्लान, अञ्ञेपि तस्स भगवतो सावका एवंमहिद्धिका एवंमहानुभावा सेय्यथापि भवं मोग्गल्लानो, कस्सपो, कप्पिनो, अनुरुद्धो’’’ति। ‘‘एवं, मारिसा’’ति खो सो ब्रह्मपारिसज्जो तस्स ब्रह्मुनो पटिस्सुत्वा येनायस्मा महामोग्गल्लानो तेनुपसङ्कमि, उपसङ्कमित्वा आयस्मन्तं महामोग्गल्लानं एतदवोच – ‘‘अत्थि नु खो, मारिस मोग्गल्लान, अञ्ञेपि तस्स भगवतो सावका एवंमहिद्धिका एवंमहानुभावा सेय्यथापि भवं मोग्गल्लानो, कस्सपो, कप्पिनो, अनुरुद्धो’’ति। अथ खो आयस्मा महामोग्गल्लानो तं ब्रह्मपारिसज्जं गाथाय अज्झभासि –&lt;br&gt;&#xA;‘‘तेविज्जा इद्धिपत्ता च, चेतोपरियायकोविदा।&lt;br&gt;&#xA;खीणासवा अरहन्तो, बहू बुद्धस्स सावका’’ति॥&lt;br&gt;&#xA;‘‘अथ खो सो ब्रह्मपारिसज्जो आयस्मतो महामोग्गल्लानस्स भासितं अभिनन्दित्वा अनुमोदित्वा येन सो ब्रह्मा तेनुपसङ्कमि, उपसङ्कमित्वा तं ब्रह्मानं एतदवोच – आयस्मा, मारिस महामोग्गल्लानो एवमाह –&lt;br&gt;&#xA;‘‘तेविज्जा इद्धिपत्ता च, चेतोपरियायकोविदा।&lt;br&gt;&#xA;खीणासवा अरहन्तो, बहू बुद्धस्स सावका’’ति॥&lt;br&gt;&#xA;‘‘इदमवोच सो ब्रह्मपारिसज्जो। अत्तमनो च सो ब्रह्मा तस्स ब्रह्मपारिसज्जस्स भासितं अभिनन्दी’’ति।&lt;br&gt;&#xA;इदं सन्धाय वुत्तं ‘‘अयं पनत्थो बकब्रह्मसुत्तेन दीपेतब्बो’’ति।&lt;br&gt;&#xA;महानेरुनो कूटन्ति कूटसीसेन सकलमेव सिनेरुपब्बतराजं वदति। विमोक्खेन अफस्सयीति झानविमोक्खनिस्सयेन अभिञ्ञाणेन फस्सयीति अधिप्पायो। वनन्ति जम्बुदीपम्। सो हि वनबहुलताय ‘‘वन’’न्ति वुत्तो। तेनाह ‘‘जम्बुसण्डस्स इस्सरो’’ति। पुब्बविदेहानन्ति पुब्बविदेहट्ठानं, पुब्बविदेहन्ति अत्थो। ये च भूमिसया नराति भूमिसया नरा नाम अपरगोयानका च उत्तरकुरुका च मनुस्सा। ते हि गेहाभावतो ‘‘भूमिसया’’ति वुत्ता। तेपि सब्बे अफस्सयीति सम्बन्धो। अयं पनत्थो नन्दोपनन्ददमनेन (विसुद्धि॰ २.३९६ नन्दोपनन्दनागदमनकथा) दीपेतब्बो –&lt;br&gt;&#xA;‘‘एकस्मिं किर समये अनाथपिण्डिको गहपति भगवतो धम्मदेसनं सुत्वा ‘स्वे, भन्ते, पञ्चहि भिक्खुसतेहि सद्धिं मय्हं गेहे भिक्खं गण्हथा’ति निमन्तेत्वा पक्कामि। तंदिवसञ्च भगवतो पच्चूससमये दससहस्सिलोकधातुं ओलोकेन्तस्स नन्दोपनन्दो नाम नागराजा ञाणमुखे आपाथं आगच्छि। भगवा ‘अयं नागराजा मय्हं ञाणमुखे आपाथं आगच्छति, किं नु खो भविस्सती’ति आवज्जेन्तो सरणगमनस्स उपनिस्सयं दिस्वा ‘अयं मिच्छादिट्ठिको तीसु रतनेसु अप्पसन्नो, को नु खो इमं मिच्छादिट्ठितो विमोचेय्या’ति आवज्जेन्तो महामोग्गल्लानत्थेरं अद्दस।&lt;br&gt;&#xA;‘‘ततो पभाताय रत्तिया सरीरपटिजग्गनं कत्वा आयस्मन्तं आनन्दं आमन्तेसि – ‘आनन्द, पञ्चन्नं भिक्खुसतानं आरोचेहि तथागतो देवचारिकं गच्छती’ति। तंदिवसञ्च नन्दोपनन्दस्स आपानभूमिं सज्जयिंसु। सो दिब्बरतनपल्लङ्के दिब्बेन सेतच्छत्तेन धारियमानो तिविधनाटकेहि चेव नागपरिसाय च परिवुतो दिब्बभाजनेसु उपट्ठापितं अन्नपानविधिं ओलोकयमानो निसिन्नो होति। अथ खो भगवा यथा नागराजा पस्सति, तथा कत्वा तस्स विमानमत्थकेनेव पञ्चहि भिक्खुसतेहि सद्धिं तावतिंसदेवलोकाभिमुखो पायासि।&lt;br&gt;&#xA;‘‘तेन खो पन समयेन नन्दोपनन्दस्स नागराजस्स एवरूपं पापकं दिट्ठिगतं उप्पन्नं होति – ‘इमे हि नाम मुण्डका समणका अम्हाकं उपरिभवनेन देवानं तावतिंसानं भवनं पविसन्तिपि निक्खमन्तिपि, न इदानि इतो पट्ठाय इमेसं अम्हाकं मत्थके पादपंसुं ओकिरन्तानं गन्तुं दस्सामी’ति उट्ठाय सिनेरुपादं गन्त्वा तं अत्तभावं विजहित्वा सिनेरुं सत्तक्खत्तुं भोगेहि परिक्खिपित्वा उपरि फणं कत्वा तावतिंसभवनं अवकुज्जेन फणेन पटिग्गहेत्वा अदस्सनं गमेसि।&lt;br&gt;&#xA;‘‘अथ खो आयस्मा रट्ठपालो भगवन्तं एतदवोच – ‘पुब्बे, भन्ते, इमस्मिं पदेसे ठितो सिनेरुं पस्सामि, सिनेरुपरिभण्डं पस्सामि, तावतिंसं पस्सामि, वेजयन्तं पस्सामि, वेजयन्तस्स पासादस्स उपरि धजं पस्सामि। को नु खो, भन्ते, हेतु को पच्चयो, यं एतरहि नेव सिनेरुं पस्सामि…पे॰… न वेजयन्तस्स पासादस्स उपरि धजं पस्सामी’ति? अयं, रट्ठपाल, नन्दोपनन्दो नाम नागराजा तुम्हाकं कुपितो सिनेरुं सत्तक्खत्तुं भोगेहि परिक्खिपित्वा उपरि फणेन पटिच्छादेत्वा अन्धकारं कत्वा ठितोति। ‘दमेमि नं, भन्ते’ति। न भगवा नं अनुजानि। अथ खो आयस्मा भद्दियो आयस्मा राहुलोति अनुक्कमेन सब्बेपि भिक्खू उट्ठहिंसु। न भगवा अनुजानि।&lt;br&gt;&#xA;‘‘अवसाने महामोग्गल्लानत्थेरो ‘अहं, भन्ते, दमेमि न’न्ति आह। ‘दमेहि, मोग्गल्लाना’ति भगवा अनुजानि। थेरो अत्तभावं विजहित्वा महन्तं नागराजवण्णं अभिनिम्मिनित्वा नन्दोपनन्दं चुद्दसक्खत्तुं भोगेहि परिक्खिपित्वा तस्स फणस्स मत्थके अत्तनो फणं ठपेत्वा सिनेरुना सद्धिं अभिनिप्पीळेसि। नागराजा धूमायि। थेरो ‘न तुय्हंयेव सरीरे धूमो अत्थि, मय्हम्पि अत्थी’ति धूमायि। नागराजस्स धूमो थेरं न बाधति। थेरस्स पन धूमो नागराजं बाधति। ततो नागराजा पज्जलि। थेरोपि ‘न तुय्हंयेव सरीरे अग्गि अत्थि, मय्हम्पि अत्थी’ति पज्जलि। नागराजस्स तेजो थेरं न बाधति, थेरस्स पन तेजो नागराजं बाधति। नागराजा ‘अयं मं सिनेरुना अभिनिप्पीळेत्वा धूमायति चेव पज्जलति चा’ति चिन्तेत्वा, ‘भो, तुवं कोसी’ति पटिपुच्छि। अहं खो, नन्द, मोग्गल्लानोति। भन्ते, अत्तनो भिक्खुभावेन तिट्ठाही’’ति।&lt;br&gt;&#xA;‘‘थेरो तं अत्तभावं विजहित्वा तस्स दक्खिणकण्णसोतेन पविसित्वा वामकण्णसोतेन निक्खमि, वामकण्णसोतेन पविसित्वा दक्खिणकण्णसोतेन निक्खमि। तथा दक्खिणनाससोतेन पविसित्वा वामनाससोतेन निक्खमि, वामनाससोतेन पविसित्वा दक्खिणनाससोतेन निक्खमि। ततो नागराजा मुखं विवरि। थेरो मुखेन पविसित्वा अन्तोकुच्छियं पाचीनेन च पच्छिमेन च चङ्कमति। भगवा ‘मोग्गल्लान, मनसि करोहि महिद्धिको नागो’ति आह। थेरो ‘मय्हं खो, भन्ते, चत्तारो इद्धिपादा भाविता बहुलीकता यानीकता वत्थुकता अनुट्ठिता परिचिता सुसमारद्धा, तिट्ठतु, भन्ते, नन्दोपनन्दो, अहं नन्दोपनन्दसदिसानं नागराजानं सतम्पि सहस्सम्पि सतसहस्सम्पि दमेय्य’न्ति आह।&lt;br&gt;&#xA;‘‘नागराजा चिन्तेसि – ‘पविसन्तो ताव मे न दिट्ठो, निक्खमनकाले दानि नं दाठान्तरे पक्खिपित्वा सङ्खादिस्सामी’ति चिन्तेत्वा ‘निक्खमथ, भन्ते, मा मं अन्तोकुच्छियं अपरापरं चङ्कमन्तो बाधयित्था’ति आह। थेरो निक्खमित्वा बहि अट्ठासि। नागराजा ‘अयं सो’ति दिस्वा नासवातं विस्सज्जि। थेरो चतुत्थज्झानं समापज्जि, लोमकूपम्पिस्स वातो चालेतुं नासक्खि। ‘अवसेसा भिक्खू किर आदितो पट्ठाय सब्बपाटिहारियानि कातुं सक्कुणेय्युं, इमं पन ठानं पत्वा एवं खिप्पनिसन्तिनो हुत्वा समापज्जितुं नासक्खिस्सन्ती’ति नेसं भगवा नागराजदमनं नानुजानि।&lt;br&gt;&#xA;‘‘नागराजा ‘अहं इमस्स समणस्स नासवातेन लोमकूपम्पि चालेतुं नासक्खिं, महिद्धिको सो समणो’ति चिन्तेसि। थेरो अत्तभावं विजहित्वा सुपण्णरूपं निम्मिनित्वा सुपण्णवातं दस्सेन्तो नागराजानं अनुबन्धि, नागराजा तं अत्तभावं विजहित्वा माणवकवण्णं अभिनिम्मिनित्वा, ‘भन्ते, तुम्हाकं सरणं गच्छामी’ति वदन्तो थेरस्स पादे वन्दि। थेरो ‘सत्था, नन्दो आगतो, एहि त्वं, गमिस्सामा’ति नागराजानं दमेत्वा निब्बिसं कत्वा, गहेत्वा भगवतो सन्तिकं अगमासि। नागराजा भगवन्तं वन्दित्वा ‘भन्ते, तुम्हाकं सरणं गच्छामी’ति आह। भगवा ‘सुखी होहि, नागराजा’ति वत्वा भिक्खुसङ्घपरिवुतो अनाथपिण्डिकस्स निवेसनं अगमासि।&lt;br&gt;&#xA;‘‘अनाथपिण्डिको ‘किं, भन्ते, अतिदिवा आगतत्था’ति आह। मोग्गल्लानस्स च नन्दोपनन्दस्स च सङ्गामो अहोसीति। कस्स पन, भन्ते, जयो, कस्स पराजयोति? मोग्गल्लानस्स जयो, नन्दस्स पराजयोति। अनाथपिण्डिको ‘अधिवासेतु मे, भन्ते, भगवा सत्ताहं एकपटिपाटिया भत्तं, सत्ताहं थेरस्स सक्कारं करिस्सामी’ति वत्वा सत्ताहं बुद्धप्पमुखानं पञ्चन्नं भिक्खुसतानं महासक्कारं अकासि। तेन वुत्तं – ‘नन्दोपनन्ददमनेन दीपेतब्बो’’’ति।&lt;br&gt;&#xA;यो एतमभिजानातीति एतं यथावुत्तं विमोक्खं फुसनकरणवसेन जानाति।&lt;br&gt;&#xA;न वे अग्गि चेतयति, अहं बालं डहामीति एवं न अग्गि अभिसंचेतेति, नापि डहनाय पयोगं परक्कमं करोति, बालो एव पन ‘‘अयं मन्दागती’’ति अनिजलन्तं विय जलितं अग्गिं आसज्ज नं पडय्हति, एवमेव, मार, न मयं डहितुकामा, बाधेतुकामा, त्वञ्ञेव पन तथा आगमनादिअत्थेन तथागतं अग्गिखन्धसदिसं अरियसावकं आसज्ज अत्तानं डहिस्ससि, डहदुक्खतो न मुञ्चिस्ससि।&lt;br&gt;&#xA;अपुञ्ञं पसवीति अपुञ्ञं पटिलभति। न मे पापं विपच्चतीति मम पापं न विपच्चति, किं नु, मार, एवं मञ्ञसि नयिदमत्थि।&lt;br&gt;&#xA;करोतो ते चीयते पापन्ति एकंसेन करोन्तस्स ते पापं चिररत्ताय चिरकालं अनत्थाय दुक्खाय उपचीयति। मार, निब्बिन्द बुद्धम्हाति चतुसच्चबुद्धतो बुद्धसावकतो निब्बिन्द निब्बिज्ज परतो कम्मम्। आसं माकासि भिक्खुसूति ‘‘भिक्खू विरोधेमि विहेसेमी’’ति एतं आसं माकासि।&lt;br&gt;&#xA;इतीति एवम्। मारं अतज्जेसीति, ‘‘मार, निब्बिन्द…पे॰… भिक्खुसू’’ति आयस्मा महामोग्गल्लानो। भेसकळावनेति एवंनामके अरञ्ञे। ततोति तज्जनहेतु। सो दुम्मनो यक्खोति सो मारो दोमनस्सिको हुत्वा तत्थेव तस्मिंयेव ठाने अन्तरधायि, अदस्सनं अगमासि। अयञ्च गाथा धम्मसङ्गायनकाले ठपिता। यं पनेत्थ अन्तरन्तरा अत्थतो न विभत्तं, तं हेट्ठा वुत्तनयत्ता उत्तानमेव।&lt;br&gt;&#xA;एवमयं महाथेरो मारं तज्जेत्वा देवचारिकानरकचारिकादिवसेन अञ्ञेहि सावकेहि असाधारणं सत्तूपकारं कत्वा आयुपरियोसाने परिनिब्बायि। परिनिब्बायन्तो च अनोमदस्सिस्स भगवतो पादमूले पणिधानं कत्वा ततो पट्ठाय तत्थ तत्थ भवे उळारानि पुञ्ञानि कत्वा सावकपारमिया मत्थके ठितोपि अन्तरा कतस्स पापकम्मस्स वसेन उट्ठिताय कम्मपिलोतिकाय तित्थियेहि उय्योजितेहि चोरेहि बाधितो अनप्पकं सरीरखेदं कत्वा परिनिब्बायि। तेन वुत्तं अपदाने (अप॰ थेर १.१.३७५, ३८०-३९७) –&lt;br&gt;&#xA;‘‘अनोमदस्सी भगवा, लोकजेट्ठो नरासभो।&lt;br&gt;&#xA;विहासि हिमवन्तम्हि, देवसङ्घपुरक्खतो॥&lt;br&gt;&#xA;‘‘भगवा ततो ओतरित्वा, विचरि चारिकं जिनो।&lt;br&gt;&#xA;सत्तकायं अनुग्गण्हन्तो, बाराणसिं उपागमि॥&lt;br&gt;&#xA;‘‘खीणासवसहस्सेहि, परिवुतो लोकनायको।&lt;br&gt;&#xA;ओभासेन्तो दिसा सब्बा, विरोचित्थ महामुनि॥&lt;br&gt;&#xA;‘‘तदाहं गहपति हुत्वा, सरदेन महिद्धिना।&lt;br&gt;&#xA;उय्योजितो सहायेन, सत्थारं उपसङ्कमिं॥&lt;br&gt;&#xA;‘‘उपसङ्कमित्वान सम्बुद्धं, निमन्तेत्वा तथागतम्।&lt;br&gt;&#xA;अत्तनो भवनं नेसि, मानयन्तो महामुनिं॥&lt;br&gt;&#xA;‘‘उपट्ठितं महावीरं, देवदेवं नरासभम्।&lt;br&gt;&#xA;सभिक्खुसङ्घं तप्पेमि, अन्नपानेनहं तदा॥&lt;br&gt;&#xA;‘‘अनुमोदि महावीरो, सयम्भू अग्गपुग्गलो।&lt;br&gt;&#xA;भिक्खुसङ्घे निसीदित्वा, इमा गाथा अभासथ॥&lt;br&gt;&#xA;‘‘यं सो सङ्घमपूजेसि, बुद्धञ्च लोकनायकम्।&lt;br&gt;&#xA;तेन चित्तप्पसादेन, देवलोकं गमिस्सति॥&lt;br&gt;&#xA;‘‘सत्तसत्ततिक्खत्तुञ्च, देवरज्जं करिस्सति।&lt;br&gt;&#xA;पथब्या रज्जं अट्ठसतं, वसुधं आवसिस्सति॥&lt;br&gt;&#xA;‘‘पञ्चपञ्ञासक्खत्तुञ्च, चक्कवत्ती भविस्सति।&lt;br&gt;&#xA;भोगा असङ्खिया तस्स, उप्पज्जिस्सन्ति तावदे॥&lt;br&gt;&#xA;‘‘अपरिमेय्ये इतो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘निरया सो चवित्वान, मनुस्सत्तं गमिस्सति।&lt;br&gt;&#xA;कोलितो नाम नामेन, ब्रह्मबन्धु भविस्सति॥&lt;br&gt;&#xA;‘‘सो पच्छा पब्बजित्वान, कुसलमूलेन चोदितो।&lt;br&gt;&#xA;गोतमस्स भगवतो, दुतियो हेस्सति सावको॥&lt;br&gt;&#xA;‘‘आरद्धवीरियो पहितत्तो, इद्धिया पारमिं गतो।&lt;br&gt;&#xA;सब्बासवे परिञ्ञाय, निब्बायिस्सतिनासवो॥&lt;br&gt;&#xA;‘‘पापमित्तोपनिस्साय, कामरागवसं गतो।&lt;br&gt;&#xA;मातरं पितरञ्चापि, घातयिं दुट्ठमानसो॥&lt;br&gt;&#xA;‘‘यं यं योनुपपज्जामि, निरयं अथ मानुसम्।&lt;br&gt;&#xA;पापकम्मसमङ्गिता, भिन्नसीसो मरामहं॥&lt;br&gt;&#xA;‘‘इदं पच्छिमकं मय्हं, चरिमो वत्तते भवो।&lt;br&gt;&#xA;इधापि एदिसो मय्हं, मरणकाले भविस्सति॥&lt;br&gt;&#xA;‘‘पविवेकमनुयुत्तो, समाधिभावनारतो।&lt;br&gt;&#xA;सब्बासवे परिञ्ञाय, विहरामि अनासवो॥&lt;br&gt;&#xA;‘‘धरणिम्पि सुगम्भीरं, बहलं दुप्पधंसियम्।&lt;br&gt;&#xA;वामङ्गुट्ठेन खोभेय्यं, इद्धिया पारमिं गतो॥&lt;br&gt;&#xA;‘‘अस्मिमानं न पस्सामि, मानो मय्हं न विज्जति।&lt;br&gt;&#xA;सामणेरे उपादाय, गरुचित्तं करोमहं॥&lt;br&gt;&#xA;‘‘अपरिमेय्ये इतो कप्पे, यं कम्ममभिनीहरिम्।&lt;br&gt;&#xA;ताहं भूमिमनुप्पत्तो, पत्तोम्हि आसवक्खयं॥&lt;br&gt;&#xA;‘‘पटिसम्भिदा चतस्सो…पे॰… कतं बुद्धस्स सासन’’न्ति॥&lt;br&gt;&#xA;महामोग्गल्लानत्थेरगाथावण्णना निट्ठिता।&lt;br&gt;&#xA;सट्ठिनिपातवण्णना निट्ठिता।&lt;/p&gt;</description>
    </item>
    <item>
      <title>२१. महानिपातो</title>
      <link>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/21_mahAnipAto/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/05_khuddakanikAya/09_theragAthA-aTThakathA-2/21_mahAnipAto/</guid>
      <description>&lt;p&gt;२१. महानिपातो&lt;/p&gt;&#xA;&lt;h2 id=&#34;१-वङगसतथरगथवणणन&#34;&gt;१. वङ्गीसत्थेरगाथावण्णना&lt;/h2&gt;&#xA;&lt;p&gt;सत्ततिनिपाते निक्खन्तं वत मं सन्तन्तिआदिका आयस्मतो वङ्गीसत्थेरस्स गाथा। का उप्पत्ति? अयं किर पदुमुत्तरबुद्धकाले हंसवतीनगरे महाभोगकुले निब्बत्तो, पुरिमनयेनेव विहारं गन्त्वा धम्मं सुणन्तो सत्थारं एकं भिक्खुं पटिभानवन्तानं अग्गट्ठाने ठपेन्तं दिस्वा सत्थु अधिकारकम्मं कत्वा – ‘‘अहम्पि अनागते पटिभानवन्तानं अग्गो भवेय्य’’न्ति पत्थनं कत्वा, सत्थारा ब्याकतो यावजीवं कुसलं कत्वा देवमनुस्सेसु संसरन्तो इमस्मिं बुद्धुप्पादे सावत्थियं ब्राह्मणकुले निब्बत्तित्वा वङ्गीसोति लद्धनामो तयो बेदे उग्गण्हन्तो आचरियं आराधेत्वा, छवसीसमन्तं नाम सिक्खित्वा छवसीसं नखेन आकोटेत्वा ‘‘अयं सत्तो असुकयोनियं निब्बत्तो’’ति जानाति।&lt;br&gt;&#xA;ब्राह्मणा ‘‘अयं अम्हाकं जीवितमग्गो’’ति ञत्वा वङ्गीसं गहेत्वा पटिच्छन्नयाने निसीदापेत्वा गामनिगमराजधानियो विचरन्ति। वङ्गीसोपि तिवस्समत्थके मतानम्पि सीसं आहरापेत्वा नखेन आकोटेत्वा ‘‘अयं सत्तो असुकयोनियं निब्बत्तो’’ति वत्वा महाजनस्स कङ्खच्छेदनत्थं ते ते जने आवाहेत्वा अत्तनो अत्तनो गतिं कथापेति। तेन तस्मिं महाजनो अभिप्पसीदति। सो तं निस्साय महाजनस्स हत्थतो सतम्पि सहस्सम्पि लभतीति। ब्राह्मणा वङ्गीसमादाय यथारुचिं विचरित्वा पुन सावत्थिं अगमंसु। वङ्गीसो सत्थु गुणे सुत्वा सत्थारं उपसङ्कमितुकामो अहोसि। ब्राह्मणा ‘‘समणो गोतमो मायाय तं आवट्टेस्सती’’ति पटिक्खिपिंसु। वङ्गीसो तेसं वचनं अनादियित्वा सत्थु सन्तिकं गन्त्वा मधुरपटिसन्थारं कत्वा एकमन्तं निसीदि।&lt;br&gt;&#xA;तं सत्था पुच्छि – ‘‘वङ्गीस, किञ्चि सिप्पं जानासी’’ति? ‘‘आम, भो गोतम, छवसीसमन्तं नाम जानामि। तेन तिवस्समत्थके मतानम्पि सीसं नखेन आकोटेत्वा निब्बत्तट्ठानं जानामी’’ति। सत्था तस्स एकं निरये निब्बत्तस्स सीसं दस्सेसि, एकं मनुस्सेसु , एकं देवेसु, एकं परिनिब्बुतस्स सीसं दस्सेसि। सो पठमं सीसं आकोटेत्वा, ‘‘भो गोतम, अयं सत्तो निरये निब्बत्तो’’ति आह। ‘‘साधु, वङ्गीस, सुट्ठु तया दिट्ठम्। अयं सत्तो कुहिं निब्बत्तो’’ति पुच्छि। ‘‘मनुस्सलोके’’ति। ‘‘अयं कुहि’’न्ति? ‘‘देवलोके’’ति तिण्णन्नम्पि निब्बत्तट्ठानं कथेसि। परिनिब्बुतस्स पन सीसं नखेन आकोटेन्तो नेव अन्तं न कोटिं पस्सि। अथ नं सत्था ‘‘न सक्कोसि वङ्गीसा’’ति पुच्छि। ‘‘उपपरिक्खामि तावा’’ति पुनप्पुनं परिवत्तेत्वा आकोटेन्तोपि बाहिरकमन्तेन खीणासवस्स गतिं कथं जानिस्सति, अथस्स मत्थकतो सेदो मुच्चि। सो लज्जित्वा तुण्हीभूतो अट्ठासि। अथ नं सत्था – ‘‘किलमसि, वङ्गीसा’’ति आह। ‘‘आम, भो गोतम, इमस्स उप्पन्नट्ठानं जानितुं न सक्कोमि, सचे तुम्हे जानाथ, कथेथा’’ति। ‘‘वङ्गीस, अहं एतम्पि जानामि, इतो उत्तरितरम्पि जानामी’’ति वत्वा –&lt;br&gt;&#xA;‘‘चुतिं यो वेदि सत्तानं, उपपत्तिञ्च सब्बसो।&lt;br&gt;&#xA;असत्तं सुगतं बुद्धं, तमहं ब्रूमि ब्राह्मणं॥&lt;br&gt;&#xA;‘‘यस्स गतिं न जानन्ति, देवा गन्धब्बमानुसा।&lt;br&gt;&#xA;खीणासवं अरहन्तं, तमहं ब्रूमि ब्राह्मण’’न्ति॥ (ध॰ प॰ ४१९-४२०; सु॰ नि॰ ६४८-६४९) –&lt;br&gt;&#xA;इमा द्वे गाथा अभासि। वङ्गीसो ‘‘तेन हि, भो गोतम, तं विज्जं मे देथा’’ति अपचितिं दस्सेत्वा सत्थु सन्तिके निसीदि। सत्था ‘‘अम्हेहि समानलिङ्गस्स देमा’’ति आह। वङ्गीसो ‘‘यंकिञ्चि कत्वा मया इमं मन्तं गहेतुं वट्टती’’ति ब्राह्मणे आह – ‘‘तुम्हे मयि पब्बजन्ते मा चिन्तयित्थ, अहं मन्तं उग्गण्हित्वा सकलजम्बुदीपे जेट्ठको भविस्सामि, तुम्हाकम्पि तेन भद्दकमेव भविस्सती’’ति मन्तत्थाय सत्थुसन्तिकं उपसङ्कमित्वा पब्बज्जं याचि। तदा च थेरो निग्रोधकप्पो भगवतो सन्तिके ठितो होति, तं भगवा आणापेसि – ‘‘निग्रोधकप्प, इमं पब्बाजेही’’ति। सो सत्थु आणाय तं पब्बाजेसि। अथस्स सत्था ‘‘मन्तपरिवारं ताव उग्गण्हाही’’ति द्वत्तिंसाकारकम्मट्ठानं विपस्सनाकम्मट्ठानञ्च आचिक्खि। सो द्वत्तिंसाकारं सज्झायन्तोव विपस्सनं पट्ठपेसि। ब्राह्मणा वङ्गीसं उपसङ्कमित्वा ‘‘किं, भो वङ्गीस, समणस्म गोतमस्स सन्तिके सिप्पं सिक्खित’’न्ति पुच्छिंसु। ‘‘किं सिप्पसिक्खनेन, गच्छथ तुम्हे, न मय्हं तुम्हेहि कत्तब्बकिच्च’’न्ति। ब्राह्मणा ‘‘त्वम्पि दानि समणस्स गोतमस्स वसं आपन्नो, मायाय आवट्टितो, किं मयं तव सन्तिके करिस्सामा’’ति आगतमग्गेनेव पक्कमिंसु। वङ्गीसत्थेरो विपस्सनं वड्ढेत्वा अरहत्तं सच्छाकासि। तेन वुत्तं अपदाने (अप॰ थेर २.५५.९६-१४२) –&lt;br&gt;&#xA;‘‘पदुमुत्तरो नाम जिनो, सब्बधम्मेसु चक्खुमा।&lt;br&gt;&#xA;इतो सतसहस्सम्हि, कप्पे उप्पज्जि नायको॥&lt;br&gt;&#xA;‘‘यथापि सागरे ऊमि, गगने विय तारका।&lt;br&gt;&#xA;एवं पावचनं तस्स, अरहन्तेहि चित्तितं॥&lt;br&gt;&#xA;‘‘सदेवासुरनागेहि, मनुजेहि पुरक्खतो।&lt;br&gt;&#xA;समणब्राह्मणाकिण्णे, जनमज्झे जिनुत्तमो॥&lt;br&gt;&#xA;‘‘पभाहि अनुरञ्जन्तो, लोके लोकन्तगू जिनो।&lt;br&gt;&#xA;वचनेन विबोधेन्तो, वेनेय्यपदुमानि सो॥&lt;br&gt;&#xA;‘‘वेसारज्जेहि सम्पन्नो, चतूहि पुरिसुत्तमो।&lt;br&gt;&#xA;पहीनभयसारज्जो, खेमप्पत्तो विसारदो॥&lt;br&gt;&#xA;‘‘आसभं पवरं ठानं, बुद्धभूमिञ्च केवलम्।&lt;br&gt;&#xA;पटिजानाति लोकग्गो, नत्थि सञ्चोदको क्वचि॥&lt;br&gt;&#xA;‘‘सीहनादमसम्भीतं, नदतो तस्स तादिनो।&lt;br&gt;&#xA;देवा नरो वा ब्रह्मा वा, पटिवत्ता न विज्जति॥&lt;br&gt;&#xA;‘‘देसेन्तो पवरं धम्मं, सन्तारेन्तो सदेवकम्।&lt;br&gt;&#xA;धम्मचक्कं पवत्तेति, परिसासु विसारदो॥&lt;br&gt;&#xA;‘‘पटिभानवतं अग्गं, सावकं साधुसम्मतम्।&lt;br&gt;&#xA;गुणं बहुं पकित्तेत्वा, एतदग्गे ठपेसि तं॥&lt;br&gt;&#xA;‘‘तदाहं हंसवतियं, ब्राह्मणो साधुसम्मतो।&lt;br&gt;&#xA;सब्बवेदविदू जातो, वागीसो वादिसूदनो॥&lt;br&gt;&#xA;‘‘उपेच्च तं महावीरं, सुत्वाहं धम्मदेसनम्।&lt;br&gt;&#xA;पीतिवरं पटिलभिं, सावकस्स गुणे रतो॥&lt;br&gt;&#xA;‘‘निमन्तेत्वाव सुगतं, ससङ्घं लोकनन्दनम्।&lt;br&gt;&#xA;सत्ताहं भोजयित्वाहं, दुस्सेहच्छादयिं तदा॥&lt;br&gt;&#xA;‘‘निपच्च सिरसा पादे, कतोकासो कतञ्जली।&lt;br&gt;&#xA;एकमन्तं ठितो हट्ठो, सन्थविं जिनमुत्तमं॥&lt;br&gt;&#xA;‘‘नमो ते वादिमद्दन, नमो ते इसिसत्तम।&lt;br&gt;&#xA;नमो ते सब्बलोकग्ग, नमो ते अभयं कर॥&lt;br&gt;&#xA;‘‘नमो ते मारमथन, नमो ते दिट्ठिसूदन।&lt;br&gt;&#xA;नमो ते सन्तिसुखद, नमो ते सरणं कर॥&lt;br&gt;&#xA;‘‘अनाथानं भवं नाथो, भीतानं अभयप्पदो।&lt;br&gt;&#xA;विस्सामभूमि सन्तानं, सरणं सरणेसिनं॥&lt;br&gt;&#xA;‘‘एवमादीहि सम्बुद्धं, सन्थवित्वा महागुणम्।&lt;br&gt;&#xA;अवोचं वादिसूदस्स, गतिं पप्पोमि भिक्खुनो॥&lt;br&gt;&#xA;‘‘तदा अवोच भगवा, अनन्तपटिभानवा।&lt;br&gt;&#xA;यो सो बुद्धं अभोजेसि, सत्ताहं सहसावकं॥&lt;br&gt;&#xA;‘‘गुणञ्च मे पकित्तेसि, पसन्नो सेहि पाणिभि।&lt;br&gt;&#xA;एसो पत्थयते ठानं, वादिसूदस्स भिक्खुनो॥&lt;br&gt;&#xA;‘‘अनागतम्हि अद्धाने, लच्छसे तं मनोरथम्।&lt;br&gt;&#xA;देवमानुससम्पत्तिं, अनुभोत्वा अनप्पकं॥&lt;br&gt;&#xA;‘‘सतसहस्सितो कप्पे, ओक्काककुलसम्भवो।&lt;br&gt;&#xA;गोतमो नाम गोत्तेन, सत्था लोके भविस्सति॥&lt;br&gt;&#xA;‘‘तस्स धम्मेसु दायादो, ओरसो धम्मनिम्मितो।&lt;br&gt;&#xA;वङ्गीसो नाम नामेन, हेस्सति सत्थु सावको॥&lt;br&gt;&#xA;‘‘तं सुत्वा मुदितो हुत्वा, यावजीवं तदा जिनम्।&lt;br&gt;&#xA;पच्चयेहि उपट्ठासिं, मेत्तचित्तो तथागतं॥&lt;br&gt;&#xA;‘‘तेन कम्मेन सुकतेन, चेतनापणिधीहि च।&lt;br&gt;&#xA;जहित्वा मानुसं देहं, तुसितं अगमासहं॥&lt;br&gt;&#xA;‘‘पच्छिमे च भवे दानि, जातो विप्पकुले अहम्।&lt;br&gt;&#xA;पच्चाजातो यदा आसिं, जातिया सत्तवस्सिको॥&lt;br&gt;&#xA;‘‘सब्बवेदविदू जातो, वादसत्थविसारदो।&lt;br&gt;&#xA;वादिस्सरो चित्तकथी, परवादप्पमद्दनो॥&lt;br&gt;&#xA;‘‘वङ्गे जातोति वङ्गीसो, वचने इस्सरोति वा।&lt;br&gt;&#xA;वङ्गीसो इति मे नामं, अभवी लोकसम्मतं॥&lt;br&gt;&#xA;‘‘यदाहं विञ्ञुतं पत्तो, ठितो पठमयोब्बने।&lt;br&gt;&#xA;तदा राजगहे रम्मे, सारिपुत्तमहद्दसं॥&lt;br&gt;&#xA;‘‘पिण्डाय विचरन्तं तं, पत्तपाणिं सुसंवुतम्।&lt;br&gt;&#xA;अलोलक्खिं मितभाणिं, युगमत्तं निदक्खितं॥&lt;br&gt;&#xA;‘‘तं दिस्वा विम्हितो हुत्वा, अवोचं ममनुच्छवम्।&lt;br&gt;&#xA;कणिकारंव निचितं, चित्तं गाथापदं अहं॥&lt;br&gt;&#xA;‘‘आचिक्खि सो मे सत्थारं, सम्बुद्धं लोकनायकम्।&lt;br&gt;&#xA;तदा सो पण्डितो वीरो, उत्तरिं समवोच मे॥&lt;br&gt;&#xA;‘‘विरागसंहितं वाक्यं, कत्वा दुद्दसमुत्तमम्।&lt;br&gt;&#xA;विचित्तपटिभानेहि, तोसितो तेन तादिना॥&lt;br&gt;&#xA;‘‘निपच्च सिरसा पादे, पब्बाजेहीति मं ब्रवि।&lt;br&gt;&#xA;ततो मं स महापञ्ञो, बुद्धसेट्ठमुपानयि॥&lt;br&gt;&#xA;‘‘निपच्च सिरसा पादे, निसीदिं सत्थु सन्तिके।&lt;br&gt;&#xA;ममाह वदतं सेट्ठो, कच्चि वङ्गीस जानासि॥&lt;br&gt;&#xA;‘‘किञ्चि सिप्पन्ति तस्साहं, जानामीति च अब्रविम्।&lt;br&gt;&#xA;मतसीसं वनच्छुद्धं, अपि बारसवस्सिकम्।&lt;br&gt;&#xA;तव विज्जाविसेसेन, सचे सक्कोसि वाचय॥&lt;br&gt;&#xA;‘‘आमोति मे पटिञ्ञाते, तीणि सीसानि दस्सयि।&lt;br&gt;&#xA;निरयनरदेवेसु, उपपन्ने अवाचयिं॥&lt;br&gt;&#xA;‘‘तदा खीणासवस्सेव, सीसं दस्सेसि नायको।&lt;br&gt;&#xA;ततोहं विहतारब्भो, पब्बज्जं समयाचिसं॥&lt;br&gt;&#xA;‘‘पब्बजित्वान सुगतं, सन्थवामि तहिं तहिम्।&lt;br&gt;&#xA;ततो मं कब्बवित्तोसि, उज्झायन्तिह भिक्खवो॥&lt;br&gt;&#xA;‘‘ततो वीमंसनत्थं मे, आह बुद्धो विनायको।&lt;br&gt;&#xA;तक्किका पनिमा गाथा, ठानसो पटिभन्ति तं॥&lt;br&gt;&#xA;‘‘न कब्बवित्तोहं वीर, ठानसो पटिभन्ति मम्।&lt;br&gt;&#xA;तेन हि दानि वङ्गीस, ठानसो सन्थवाहि मं॥&lt;br&gt;&#xA;‘‘तदाहं सन्थविं वीरं, गाथाहि इसिसत्तमम्।&lt;br&gt;&#xA;ठानसो मे तदा तुट्ठो, जिनो अग्गे ठपेसि मं॥&lt;br&gt;&#xA;‘‘पटिभानेन चित्तेन, अञ्ञेसमतिमञ्ञहम्।&lt;br&gt;&#xA;पेसले तेन संविग्गो, अरहत्तमपापुणिं॥&lt;br&gt;&#xA;‘‘पटिभानवतं अग्गो, अञ्ञो कोचि न विज्जति।&lt;br&gt;&#xA;यथायं भिक्खु वङ्गीसो, एवं धारेथ भिक्खवो॥&lt;br&gt;&#xA;‘‘सतसहस्से कतं कम्मं, फलं दस्सेसि मे इध।&lt;br&gt;&#xA;सुमुत्तो सरवेगोव, किलेसे झापयिं मम॥&lt;br&gt;&#xA;‘‘किलेसा झापिता मय्हं, भवा सब्बे समूहता।&lt;br&gt;&#xA;नागोव बन्धनं छेत्वा, विहरामि अनासवो॥&lt;br&gt;&#xA;‘‘स्वागतं वत मे आसि, बुद्धसेट्ठस्स सन्तिके।&lt;br&gt;&#xA;तिस्सो विज्जा अनुप्पत्ता, कतं बुद्धस्स सासनं॥&lt;br&gt;&#xA;‘‘पटिसम्भिदा चतस्सो, विमोक्खापि च अट्ठिमे।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्ति॥&lt;br&gt;&#xA;अरहा पन हुत्वा थेरो सत्थु सन्तिकं गच्छन्तो चक्खुपथतो पट्ठाय चन्देन, सूरियेन, आकासेन, महासमुद्देन, सिनेरुना पब्बतराजेन, सीहेन मिगरञ्ञा, हत्थिनागेनाति तेन तेन सद्धिं उपमेन्तो अनेकेहि पदसतेहि सत्थारं वण्णेन्तोव उपगच्छति। तेन तं सत्था सङ्घमज्झे निसिन्नो पटिभानवन्तानं अग्गट्ठाने ठपेसि। अथ थेरेन अरहत्तप्पत्तितो पुब्बे च पच्छा च तं तं चित्तं आगम्म भासिता। थेरं उद्दिस्स आनन्दत्थेरादीहि भासिता च –&lt;br&gt;&#xA;१२१८.&lt;br&gt;&#xA;‘‘निक्खन्तं वत मं सन्तं, अगारस्मानगारियम्।&lt;br&gt;&#xA;वितक्का उपधावन्ति, पगब्भा कण्हतो इमे॥&lt;br&gt;&#xA;१२१९.&lt;br&gt;&#xA;‘‘उग्गपुत्ता महिस्सासा, सिक्खिता दळ्हधम्मिनो।&lt;br&gt;&#xA;समन्ता परिकिरेय्युं, सहस्सं अपलायिनं॥&lt;br&gt;&#xA;१२२०.&lt;br&gt;&#xA;‘‘सचेपि एत्तका भिय्यो, आगमिस्सन्ति इत्थियो।&lt;br&gt;&#xA;नेव मं ब्याधयिस्सन्ति, धम्मे सम्हि पतिट्ठितो॥&lt;br&gt;&#xA;१२२१.&lt;br&gt;&#xA;‘‘सक्खी हि मे सुतं एतं, बुद्धस्सादिच्चबन्धुनो।&lt;br&gt;&#xA;निब्बानगमनं मग्गं, तत्थ मे निरतो मनो॥&lt;br&gt;&#xA;१२२२.&lt;br&gt;&#xA;‘‘एवञ्चे मं विहरन्तं, पापिम उपगच्छसि।&lt;br&gt;&#xA;तथा मच्चु करिस्सामि, न मे मग्गम्पि दक्खसि॥&lt;br&gt;&#xA;१२२३.&lt;br&gt;&#xA;‘‘अरतिञ्च रतिञ्च पहाय, सब्बसो गेहसितञ्च वितक्कम्।&lt;br&gt;&#xA;वनथं न करेय्य कुहिञ्चि, निब्बनथो अवनथो स भिक्खु॥&lt;br&gt;&#xA;१२२४.&lt;br&gt;&#xA;‘‘यमिध पथविञ्च वेहासं, रूपगतं जगतोगधं किञ्चि।&lt;br&gt;&#xA;परिजीयति सब्बमनिच्चं, एवं समेच्च चरन्ति मुतत्ता॥&lt;br&gt;&#xA;१२२५.&lt;br&gt;&#xA;‘‘उपधीसु जना गधितासे, दिट्ठसुते पटिघे च मुते च।&lt;br&gt;&#xA;एत्थ विनोदय छन्दमनेजो, यो हेत्थ न लिम्पति मुनि तमाहु॥&lt;br&gt;&#xA;१२२६.&lt;br&gt;&#xA;‘‘अथ सट्ठिसिता सवितक्का, पुथुज्जनताय अधम्मा निविट्ठा।&lt;br&gt;&#xA;न च वग्गगतस्स कुहिञ्चि, नो पन दुट्ठुल्लगाही स भिक्खु॥&lt;br&gt;&#xA;१२२७.&lt;br&gt;&#xA;‘‘दब्बो चिररत्तसमाहितो, अकुहको निपको अपिहालु।&lt;br&gt;&#xA;सन्तं पदं अज्झगमा मुनि, पटिच्च परिनिब्बुतो कङ्खति कालं॥&lt;br&gt;&#xA;१२२८.&lt;br&gt;&#xA;‘‘मानं पजहस्सु गोतम, मानपथञ्च जहस्सु असेसम्।&lt;br&gt;&#xA;मानपथम्हि स मुच्छितो, विप्पटिसारीहुवा चिररत्तं॥&lt;br&gt;&#xA;१२२९.&lt;br&gt;&#xA;‘‘मक्खेन मक्खिता पजा, मानहता निरयं पपतन्ति।&lt;br&gt;&#xA;सोचन्ति जना चिररत्तं, मानहता निरयं उपपन्ना॥&lt;br&gt;&#xA;१२३०.&lt;br&gt;&#xA;‘‘न हि सोचति भिक्खु कदाचि, मग्गजिनो सम्मा पटिपन्नो।&lt;br&gt;&#xA;कित्तिञ्च सुखञ्चानुभोति, धम्मदसोति तमाहु तथत्तं॥&lt;br&gt;&#xA;१२३१.&lt;br&gt;&#xA;‘‘तस्मा अखिलो इध पधानवा, नीवरणानि पहाय विसुद्धो।&lt;br&gt;&#xA;मानञ्च पहाय असेसं, विज्जायन्तकरो समितावी॥&lt;br&gt;&#xA;१२३२.&lt;br&gt;&#xA;‘‘कामरागेन डय्हामि, चित्तं मे परिडय्हति।&lt;br&gt;&#xA;साधु निब्बापनं ब्रूहि, अनुकम्पाय गोतम॥&lt;br&gt;&#xA;१२३३.&lt;br&gt;&#xA;‘‘सञ्ञाय विपरियेसा, चित्तं ते परिडय्हति।&lt;br&gt;&#xA;निमित्तं परिवज्जेहि, सुभं रागूपसंहितं॥&lt;br&gt;&#xA;१२३४.&lt;br&gt;&#xA;‘‘असुभाय चित्तं भावेहि, एकग्गं सुसमाहितम्।&lt;br&gt;&#xA;सति कायगता त्यत्थु, निब्बिदाबहुलो भव॥&lt;br&gt;&#xA;१२३५.&lt;br&gt;&#xA;‘‘अनिमित्तञ्च भावेहि, मानानुसयमुज्जह।&lt;br&gt;&#xA;ततो मानाभिसमया, उपसन्तो चरिस्ससि॥&lt;br&gt;&#xA;१२३६.&lt;br&gt;&#xA;‘‘तमेव वाचं भासेय्य, यायत्तानं न तापये।&lt;br&gt;&#xA;परे च न विहिंसेय्य, सा वे वाचा सुभासिता॥&lt;br&gt;&#xA;१२३७.&lt;br&gt;&#xA;‘‘पियवाचमेव भासेय्य, या वाचा पटिनन्दिता।&lt;br&gt;&#xA;यं अनादाय पापानि, परेसं भासते पियं॥&lt;br&gt;&#xA;१२३८.&lt;br&gt;&#xA;‘‘सच्चं वे अमता वाचा, एस धम्मो सनन्तनो।&lt;br&gt;&#xA;सच्चे अत्थे च धम्मे च, आहु सन्तो पतिट्ठिता॥&lt;br&gt;&#xA;१२३९.&lt;br&gt;&#xA;‘‘यं बुद्धो भासति वाचं, खेमं निब्बानपत्तिया।&lt;br&gt;&#xA;दुक्खस्सन्तकिरियाय, सा वे वाचानमुत्तमा॥&lt;br&gt;&#xA;१२४०.&lt;br&gt;&#xA;‘‘गम्भीरपञ्ञो मेधावी, मग्गामग्गस्स कोविदो।&lt;br&gt;&#xA;सारिपुत्तो महापञ्ञो, धम्मं देसेति भिक्खुनं॥&lt;br&gt;&#xA;१२४१.&lt;br&gt;&#xA;‘‘संखित्तेनपि देसेति, वित्थारेनपि भासति।&lt;br&gt;&#xA;सालिकायिव निग्घोसो, पटिभानं उदिय्यति॥&lt;br&gt;&#xA;१२४२.&lt;br&gt;&#xA;‘‘तस्स तं देसयन्तस्स, सुणन्ति मधुरं गिरम्।&lt;br&gt;&#xA;सरेन रजनीयेन, सवनीयेन वग्गुना।&lt;br&gt;&#xA;उदग्गचित्ता मुदिता, सोतं ओधेन्ति भिक्खवो॥&lt;br&gt;&#xA;१२४३.&lt;br&gt;&#xA;‘‘अज्ज पन्नरसे विसुद्धिया, भिक्खू पञ्चसता समागता।&lt;br&gt;&#xA;संयोजनबन्धनच्छिदा, अनीघा खीणपुनब्भवा इसी॥&lt;br&gt;&#xA;१२४४.&lt;br&gt;&#xA;‘‘चक्कवत्ती यथा राजा, अमच्चपरिवारितो।&lt;br&gt;&#xA;समन्ता अनुपरियेति, सागरन्तं महिं इमं॥&lt;br&gt;&#xA;१२४५.&lt;br&gt;&#xA;‘‘एवं विजितसङ्गामं, सत्थवाहं अनुत्तरम्।&lt;br&gt;&#xA;सावका पयिरुपासन्ति, तेविज्जा मच्चुहायिनो॥&lt;br&gt;&#xA;१२४६.&lt;br&gt;&#xA;‘‘सब्बे भगवतो पुत्ता, पलापेत्थ न विज्जति।&lt;br&gt;&#xA;तण्हासल्लस्स हन्तारं, वन्दे आदिच्चबन्धुनं॥&lt;br&gt;&#xA;१२४७.&lt;br&gt;&#xA;‘‘परोसहस्सं भिक्खूनं, सुगतं पयिरुपासति।&lt;br&gt;&#xA;देसेन्तं विरजं धम्मं, निब्बानं अकुतोभयं॥&lt;br&gt;&#xA;१२४८.&lt;br&gt;&#xA;‘‘सुणन्ति धम्मं विमलं, सम्मासम्बुद्धदेसितम्।&lt;br&gt;&#xA;सोभति वत सम्बुद्धो, भिक्खुसङ्घपुरक्खतो॥&lt;br&gt;&#xA;१२४९.&lt;br&gt;&#xA;‘‘नागनामोसि भगवा, इसीनं इसिसत्तमो।&lt;br&gt;&#xA;महामेघोव हुत्वान, सावके अभिवस्ससि॥&lt;br&gt;&#xA;१२५०.&lt;br&gt;&#xA;‘‘दिवा विहारा निक्खम्म, सत्थुदस्सनकम्यता।&lt;br&gt;&#xA;सावको ते महावीर, पादे वन्दति वङ्गिसो॥&lt;br&gt;&#xA;१२५१.&lt;br&gt;&#xA;‘‘उम्मग्गपथं मारस्स, अभिभुय्य चरति पभिज्ज खीलानि।&lt;br&gt;&#xA;तं पस्सथ बन्धपमुञ्च करं, असितंव भागसो पविभज्ज॥&lt;br&gt;&#xA;१२५२.&lt;br&gt;&#xA;‘‘ओघस्स हि नितरणत्थं, अनेकविहितं मग्गं अक्खासि।&lt;br&gt;&#xA;तस्मिञ्च अमते अक्खाते, धम्मदसा ठिता असंहीरा॥&lt;br&gt;&#xA;१२५३.&lt;br&gt;&#xA;‘‘पज्जोतकरो अतिविज्झ, सब्बठितीनं अतिक्कममद्दस।&lt;br&gt;&#xA;ञत्वा च सच्छिकत्वा च, अग्गं सो देसयि दसद्धानं॥&lt;br&gt;&#xA;१२५४.&lt;br&gt;&#xA;‘‘एवं सुदेसिते धम्मे, को पमादो विजानतं धम्मम्।&lt;br&gt;&#xA;तस्मा हि तस्स भगवतो सासने, अप्पमत्तो सदा नमस्समनुसिक्खे॥&lt;br&gt;&#xA;१२५५.&lt;br&gt;&#xA;‘‘बुद्धानुबुद्धो यो थेरो, कोण्डञ्ञो तिब्बनिक्कमो।&lt;br&gt;&#xA;लाभी सुखविहारानं, विवेकानं अभिण्हसो॥&lt;br&gt;&#xA;१२५६.&lt;br&gt;&#xA;‘‘यं सावकेन पत्तब्बं, सत्थु सासनकारिना।&lt;br&gt;&#xA;सब्बस्स तं अनुप्पत्तं, अप्पमत्तस्स सिक्खतो॥&lt;br&gt;&#xA;१२५७.&lt;br&gt;&#xA;‘‘महानुभावो तेविज्जो, चेतोपरियकोविदो।&lt;br&gt;&#xA;कोण्डञ्ञो बुद्धदायादो, पादे वन्दति सत्थुनो॥&lt;br&gt;&#xA;१२५८.&lt;br&gt;&#xA;‘‘नगस्स पस्से आसीनं, मुनिं दुक्खस्स पारगुम्।&lt;br&gt;&#xA;सावका पयिरुपासन्ति, तेविज्जा मच्चुहायिनो॥&lt;br&gt;&#xA;१२५९.&lt;br&gt;&#xA;‘‘चेतसा अनुपरियेति, मोग्गल्लानो महिद्धिको।&lt;br&gt;&#xA;चित्तं नेसं समन्वेसं, विप्पमुत्तं निरूपधिं॥&lt;br&gt;&#xA;१२६०.&lt;br&gt;&#xA;‘‘एवं सब्बङ्गसम्पन्नं, मुनिं दुक्खस्स पारगुम्।&lt;br&gt;&#xA;अनेकाकारसम्पन्नं, पयिरुपासन्ति गोतमं॥&lt;br&gt;&#xA;१२६१.&lt;br&gt;&#xA;‘‘चन्दो यथा विगतवलाहके नभे, विरोचति वीतमलोव भाणुमा।&lt;br&gt;&#xA;एवम्पि अङ्गीरस त्वं महामुनि, अतिरोचसि यससा सब्बलोकं॥&lt;br&gt;&#xA;१२६२.&lt;br&gt;&#xA;‘‘कावेय्यमत्ता विचरिम्ह पुब्बे, गामा गामं पुरा पुरम्।&lt;br&gt;&#xA;अथद्दसाम सम्बुद्धं, सब्बधम्मान पारगुं॥&lt;br&gt;&#xA;१२६३.&lt;br&gt;&#xA;‘‘सो मे धम्ममदेसेसि, मुनि दुक्खस्स पारगू।&lt;br&gt;&#xA;धम्मं सुत्वा पसीदिम्ह, सद्धा नो उदपज्जथ॥&lt;br&gt;&#xA;१२६४.&lt;br&gt;&#xA;‘‘तस्साहं वचनं सुत्वा, खन्धे आयतनानि च।&lt;br&gt;&#xA;धातुयो च विदित्वान, पब्बजिं अनगारियं॥&lt;br&gt;&#xA;१२६५.&lt;br&gt;&#xA;‘‘बहूनं वत अत्थाय, उप्पज्जन्ति तथागता।&lt;br&gt;&#xA;इत्थीनं पुरिसानञ्च, ये ते सासनकारका॥&lt;br&gt;&#xA;१२६६.&lt;br&gt;&#xA;‘‘तेसं खो वत अत्थाय, बोधिमज्झगमा मुनि।&lt;br&gt;&#xA;भिक्खूनं भिक्खुनीनञ्च, ये नियामगतद्दसा॥&lt;br&gt;&#xA;१२६७.&lt;br&gt;&#xA;‘‘सुदेसिता चक्खुमता, बुद्धेनादिच्चबन्धुना।&lt;br&gt;&#xA;चत्तारि अरियसच्चानि, अनुकम्पाय पाणिनं॥&lt;br&gt;&#xA;१२६८.&lt;br&gt;&#xA;‘‘दुक्खं दुक्खसमुप्पादं, दुक्खस्स च अतिक्कमम्।&lt;br&gt;&#xA;अरियं चट्ठङ्गिकं मग्गं, दुक्खूपसमगामिनं॥&lt;br&gt;&#xA;१२६९.&lt;br&gt;&#xA;‘‘एवमेते तथा वुत्ता, दिट्ठा मे ते यथा तथा।&lt;br&gt;&#xA;सदत्थो मे अनुप्पत्तो, कतं बुद्धस्स सासनं॥&lt;br&gt;&#xA;१२७०.&lt;br&gt;&#xA;‘‘स्वागतं वत मे आसि, मम बुद्धस्स सन्तिके।&lt;br&gt;&#xA;सुविभत्तेसु धम्मेसु, यं सेट्ठं तदुपागमिं॥&lt;br&gt;&#xA;१२७१.&lt;br&gt;&#xA;‘‘अभिञ्ञापारमिप्पत्तो, सोतधातु विसोधिता।&lt;br&gt;&#xA;तेविज्जो इद्धिपत्तोम्हि, चेतोपरियकोविदो॥&lt;br&gt;&#xA;१२७२.&lt;br&gt;&#xA;‘‘पुच्छामि सत्थारमनोमपञ्ञं, दिट्ठेव धम्मे यो विचिकिच्छानं छेत्ता।&lt;br&gt;&#xA;अग्गाळवे कालमकासि भिक्खु, ञातो यसस्सी अभिनिब्बुतत्तो॥&lt;br&gt;&#xA;१२७३.&lt;br&gt;&#xA;‘‘निग्रोधकप्पो इति तस्स नामं, तया कतं भगवा ब्राह्मणस्स।&lt;br&gt;&#xA;सो तं नमस्सं अचरि मुत्यपेखो, आरद्धवीरियो दळ्हधम्मदस्सी॥&lt;br&gt;&#xA;१२७४.&lt;br&gt;&#xA;‘‘तं सावकं सक्क मयम्पि सब्बे, अञ्ञातुमिच्छाम समन्तचक्खु।&lt;br&gt;&#xA;समवट्ठिता नो सवनाय सोता, तुवं नो सत्था त्वमनुत्तरोसि॥&lt;br&gt;&#xA;१२७५.&lt;br&gt;&#xA;‘‘छिन्द नो विचिकिच्छं ब्रूहि मेतं, परिनिब्बुतं वेदय भूरिपञ्ञ।&lt;br&gt;&#xA;मज्झेव नो भास समन्तचक्खु, सक्कोव देवान सहस्सनेत्तो॥&lt;br&gt;&#xA;१२७६.&lt;br&gt;&#xA;‘‘ये केचि गन्था इध मोहमग्गा, अञ्ञाणपक्खा विचिकिच्छठाना।&lt;br&gt;&#xA;तथागतं पत्वा न ते भवन्ति, चक्खुञ्हि एतं परमं नरानं॥&lt;br&gt;&#xA;१२७७.&lt;br&gt;&#xA;‘‘नो चे हि जातु पुरिसो किलेसे, वातो यथा अब्भघनं विहाने।&lt;br&gt;&#xA;तमोवस्स निवुतो सब्बलोको, जोतिमन्तोपि न पभासेय्युं॥&lt;br&gt;&#xA;१२७८.&lt;br&gt;&#xA;‘‘धीरा च पज्जोतकरा भवन्ति, तं तं अहं वीर तथेव मञ्ञे।&lt;br&gt;&#xA;विपस्सिनं जानमुपागमिम्ह, परिसासु नो आविकरोहि कप्पं॥&lt;br&gt;&#xA;१२७९.&lt;br&gt;&#xA;‘‘खिप्पं गिरं एरय वग्गु वग्गुं, हंसोव पग्गय्ह सणिकं निकूज।&lt;br&gt;&#xA;बिन्दुस्सरेन सुविकप्पितेन, सब्बेव ते उज्जुगता सुणोम॥&lt;br&gt;&#xA;१२८०.&lt;br&gt;&#xA;‘‘पहीनजातिमरणं असेसं, निग्गय्ह धोनं वदेस्सामि धम्मम्।&lt;br&gt;&#xA;न कामकारो हि पुथुज्जनानं, सङ्खेय्यकारो च तथागतानं॥&lt;br&gt;&#xA;१२८१.&lt;br&gt;&#xA;‘‘सम्पन्नवेय्याकरणं तवेदं, समुज्जुपञ्ञस्स समुग्गहीतम्।&lt;br&gt;&#xA;अयमञ्जलि पच्छिमो सुप्पणामितो, मा मोहयी जानमनोमपञ्ञ॥&lt;br&gt;&#xA;१२८२.&lt;br&gt;&#xA;‘‘परोपरं अरियधम्मं विदित्वा, मा मोहयी जानमनोमवीरिय।&lt;br&gt;&#xA;वारिं यथा घम्मनि घम्मतत्तो, वाचाभिकङ्खामि सुतं पवस्स॥&lt;br&gt;&#xA;१२८३.&lt;br&gt;&#xA;‘‘यदत्थिकं ब्रह्मचरियं अचरी, कप्पायनो कच्चिस्सतं अमोघम्।&lt;br&gt;&#xA;निब्बायि सो आदु सउपादिसेसो, यथा विमुत्तो अहु तं सुणोम॥&lt;br&gt;&#xA;१२८४.&lt;br&gt;&#xA;‘‘अच्छेच्छि तण्हं इध नामरूपे, (इति भगवा,)&lt;br&gt;&#xA;कण्हस्स सोतं दीघरत्तानुसयितम्।&lt;br&gt;&#xA;अतारि जातिं मरणं असेसं, इच्चब्रवि भगवा पञ्चसेट्ठो॥&lt;br&gt;&#xA;१२८५.&lt;br&gt;&#xA;‘‘एस सुत्वा पसीदामि, वचो ते इसिसत्तम।&lt;br&gt;&#xA;अमोघं किर मे पुट्ठं, न मं वञ्चेसि ब्राह्मणो॥&lt;br&gt;&#xA;१२८६.&lt;br&gt;&#xA;‘‘यथा वादी तथा कारी, अहु बुद्धस्स सावको।&lt;br&gt;&#xA;अच्छेच्छि मच्चुनो जालं, ततं मायाविनो दळ्हं॥&lt;br&gt;&#xA;१२८७.&lt;br&gt;&#xA;‘‘अद्दस भगवा आदिं, उपादानस्स कप्पियो।&lt;br&gt;&#xA;अच्चगा वत कप्पानो, मच्चुधेय्यं सुदुत्तरं॥&lt;br&gt;&#xA;१२८८.&lt;br&gt;&#xA;‘‘तं देवदेवं वन्दामि, पुत्तं ते द्विपदुत्तम।&lt;br&gt;&#xA;अनुजातं महावीरं, नागं नागस्स ओरस’’न्ति॥ –&lt;br&gt;&#xA;इमा गाथा सङ्गीतिकाले एकज्झं कत्वा सङ्गहं आरोपिता। तत्थ ‘‘निक्खन्तं वत मं सन्त’’न्तिआदयो पञ्च गाथा आयस्मा वङ्गीसो नवो अचिरपब्बजितो हुत्वा विहारं उपगता अलङ्कतपटियत्ता सम्बहुला इत्थियो दिस्वा उप्पन्नरागो तं विनोदेन्तो अभासि।&lt;br&gt;&#xA;तत्थ निक्खन्तं वत मं सन्तं, अगारस्मानगारियन्ति अगारतो निक्खन्तं अनगारियं पब्बजितं मं समानम्। वितक्काति कामवितक्कादयो पापवितक्का। उपधावन्तीति मम चित्तं उपगच्छन्ति। पगब्भाति पागब्भिययुत्ता वसिनो। ‘‘अयं गेहतो निक्खमित्वा पब्बजितो, नयिमं अनुद्धंसितुं युत्त’’न्ति एवं अपरिहारतो निल्लज्जा। कण्हतोति काळतो, लामकभावतोति अत्थो। इमेति तेसं अत्तनो पच्चक्खता वुत्ता।&lt;br&gt;&#xA;असुद्धजीविनो परिवारयुत्ता मनुस्सा उग्गकिच्चताय ‘‘उग्गा’’ति वुच्चन्ति, तेसं पुत्ता उग्गपुत्ता। महिस्सासाति महाइस्सासा। सिक्खिताति द्वादस वस्सानि आचरियकुले उग्गहितसिप्पा। दळ्हधम्मिनोति, दळ्हधनुनो । दळ्हधनु नाम द्विसहस्सथामं वुच्चति। द्विसहस्सथामन्ति, च यस्स आरोपितस्स जियाय बन्धो लोहसीसादीनं भारो दण्डे गहेत्वा याव कण्डपमाणा नभं उक्खित्तस्स पथवितो मुच्चति। समन्ता परिकिरेय्युन्ति समन्ततो कण्डे खिपेय्युम्। कित्तकाति चे आह ‘‘सहस्सं अपलायिन’’न्ति। युद्धे अपरं मुखानं सहस्समत्तानम्। इदं वुत्तं होति – सिक्खिता कतहत्था उग्गा दळ्हधनुनो महिस्सासा उग्गपुत्ता सहस्समत्ता कदाचिपि युद्धे पराजयं अपत्ता अप्पमत्ता समन्ततो ठत्वा थम्भं उपनिस्साय सचेपि वस्सेय्युम्। तादिसेहिपि इस्साससहस्सेहि समन्ता सरे परिकिरीयन्ते सुसिक्खितो पुरिसो दण्डं गहेत्वा सब्बे सरे अत्तनो सरीरे अपतमाने कत्वा पादमूले पातेय्य। तत्थ एकोपि इस्सासो द्वे सरे एकतो खिपन्तो नाम नत्थि। इत्थियो पन रूपारम्मणादिवसेन पञ्च पञ्च सरे एकतो खिपन्ति, एवं खिपन्तियो। एत्तका भिय्योति इमाहि इत्थीहि भिय्योपि बहू इत्थियो अत्तनो इत्थिकुत्तहासभावादितो विधंसेन्ति।&lt;br&gt;&#xA;सक्खी हि मे सुतं एतन्ति सम्मुखा मया एतं सुतम्। निब्बानगमनं मग्गन्ति लिङ्गविपल्लासेन वुत्तं, निब्बानगामिमग्गोति अत्थो, विपस्सनं सन्धायाह। तत्थ मे निरतो मनोति तस्मिं विपस्सनामग्गे मय्हं चित्तं निरतम्।&lt;br&gt;&#xA;एवञ्चे मं विहरन्तन्ति एवं अनिच्चअसुभज्झानभावनाय च विपस्सनाभावनाय च विहरन्तं मम्। पापिमाति किलेसमारं आलपति। तथा मच्चु करिस्सामि, न मे मग्गम्पि दक्खसीति मया कतं मग्गम्पि यथा न पस्ससि, तथा मच्चु अन्तं करिस्सामीति योजना।&lt;br&gt;&#xA;अरतिञ्चातिआदिका पञ्च गाथा अत्तनो सन्ताने उप्पन्ने अरतिआदिके विनोदेन्तेन वुत्ता। तत्थ अरतिन्ति अधिकुसलेसु धम्मेसु पन्तसेनासनेसु च उक्कण्ठनम्। रतिन्ति पञ्चकामगुणरतिम्। पहायाति पजहित्वा। सब्बसो गेहसितञ्च वितक्कन्ति, गेहनिस्सितं पुत्तदारादिपटिसंयुत्तं ञातिवितक्कादिञ्च मिच्छावितक्कं अनवसेसतो पहाय। वनथं न करेय्य कुहिञ्चीति अज्झत्तिकबाहिरप्पभेदे सब्बस्मिं वत्थुस्मिं तण्हं न करेय्यम्। निब्बनथो अवनथो स भिक्खूति यो हि सब्बेन सब्बं नित्तण्हो , ततो एव कत्थचिपि नन्दिया अभावतो अवनथो, सो भिक्खु नाम संसारे भयस्स सम्मदेव इक्खणताय भिन्नकिलेसताय चाति अत्थो।&lt;br&gt;&#xA;यमिध पथविञ्च वेहासं, रूपगतं जगतोगधं किञ्चीति यंकिञ्चि इध पथवीगतं भूमिनिस्सितं वेहासं वेहासट्ठं देवलोकनिस्सितं रूपगतं रूपजातं रुप्पनसभावं जगतोगधं लोकिकं भवत्तयपरियापन्नं सङ्खतम्। परिजीयति सब्बमनिच्चन्ति सब्बं तं जराभिभूतं, ततो एव अनिच्चं ततो एव दुक्खं अनत्ताति एवं तिलक्खणारोपनं आह। अयं थेरस्स महाविपस्सनाति वदन्ति। एवं समेच्च चरन्ति मुतत्ताति एवं समेच्च अभिसमेच्च विपस्सनापञ्ञासहिताय मग्गपञ्ञाय पटिविज्झित्वा मुतत्ता परिञ्ञातत्तभावा पण्डिता चरन्ति विहरन्ति।&lt;br&gt;&#xA;उपधीसूति खन्धूपधिआदीसु। जनाति अन्धपुथुज्जना। गधितासेति पटिबद्धचित्ता। एत्थ हि विसेसतो कामगुणूपधीसु छन्दो अपनेतब्बोति दस्सेन्तो आह दिट्ठसुते पटिघे च मुते चाति। दिट्ठसुतेति दिट्ठे चेव सुते च, रूपसद्देसूति अत्थो। पटिघेति घट्टनीये फोट्ठब्बे। मुतेति वुत्तावसेसे मुते, गन्धरसेसूति वुत्तं होति। सारत्थपकासनियं (सं॰ नि॰ अट्ठ॰ १.१.२१०) ‘‘पटिघपदेन गन्धरसा गहिता, मुतपदेन फोट्ठब्बारम्मण’’न्ति वुत्तम्। एत्थ विनोदय छन्दमनेजोति एतस्मिं दिट्ठादिभेदे पञ्चकामगुणे कामच्छन्दं विनोदेहि, तथा सति सब्बत्थ अनेजो अविकप्पो भवसि। यो हेत्थ न लिम्पति मुनि तमाहूति यो हि एत्थ कामगुणे तण्हालेपेन न लिम्पति, तं मोनेय्यधम्मट्ठतो ‘‘मुनी’’ति पण्डिता वदन्ति। ‘‘अथ सट्ठिसिता’’ति पाळीति अधिप्पायेन केचि ‘‘सट्ठिधम्मारम्मणनिस्सिता’’ति अत्थं वदन्ति। ‘‘अट्ठसट्ठिसिता सवितक्का’’ति पन पाळि, अप्पकञ्हि ऊनं अधिकं वा न गणनूपगं होतीति। अट्ठसट्ठिसिताति द्वासट्ठिदिट्ठिगतसन्निस्सिता मिच्छावितक्काति अत्थोति केचि वदन्ति। दिट्ठिगतिका च सत्तावासाभावलद्धिं अज्झूपगताति अधिच्चसमुप्पन्नवादं ठपेत्वा इतरेसं वसेन ‘‘अथ सट्ठिसिता सवितक्का’’ति वुत्तम्। यथा हि तण्हालेपाभावेन भिक्खूति वुच्चति, एवं दिट्ठिलेपाभावेनपीति दस्सेतुं ‘‘अथ सट्ठिसिता’’तिआदि वुत्तम्। पुथुज्जनताय अधम्मा निविट्ठाति ते पन मिच्छावितक्का निच्चादिगाहवसेन अधम्मा धम्मतो अपेता पुथुज्जनतायं अन्धबाले निविट्ठा अभिनिविट्ठा। न च वग्गगतस्स कुहिञ्चीति यत्थ कत्थचि वत्थुस्मिं सस्सतवादादिमिच्छादिट्ठिवग्गगतो, तंलद्धिको न च अस्स भवेय्य। अट्ठकथायं (सं॰ नि॰ अट्ठ॰ १.१.२१०) पन ‘‘अथ सट्ठिसिता सवितक्का, पुथू जनताय अधम्मा निविट्ठा’’ति पदं उद्धरित्वा अथ छ आरम्मणनिस्सिता पुथू अधम्मवितक्का जनताय निविट्ठाति वुत्तम्। तथा न च वग्गगतस्स कुहिञ्चीति तेसं वसेन न कत्थचि किलेसवग्गगतो भवेय्याति च वुत्तम्। नो पन दुट्ठुल्लगाही स भिक्खूति यो किलेसेहि दूसितत्ता अतिविय दुट्ठुल्लता च दुट्ठुल्लानं मिच्छावादानं गण्हनसीलो च नो अस्स नो भवेय्य, सो भिक्खु नाम होतीति।&lt;br&gt;&#xA;दब्बोति दब्बजातिको पण्डितो। चिररत्तसमाहितोति चिरकालतो पट्ठाय समाहितो। अकुहकोति कोहञ्ञरहितो असठो अमायावी। निपकोति निपुणो छेको। अपिहालूति नित्तण्हो। सन्तं पदं अज्झगमाति, निब्बानं अधिगतो। मोनेय्यधम्मसमन्नागततो मुनि। परिनिब्बुतोति आरम्मणकरणवसेन निब्बानं पटिच्च सउपादिसेसाय निब्बानधातुया परिनिब्बुतो। कङ्खति कालन्ति इदानि अनुपादिसेसनिब्बानत्थाय कालं आगमेति। न तस्स किञ्चि करणीयं अत्थि, यथा एदिसो भविस्सति, तथा अत्तानं सम्पादेतीति अधिप्पायो।&lt;br&gt;&#xA;मानं पजहस्सूतिआदयो चतस्सो गाथा पटिभानसम्पत्तिं निस्साय अत्तनो पवत्तमानं मानं विनोदेन्तेन वुत्ता। तत्थ मानं पजहस्सूति सेय्यमानादिनवविधं मानं परिच्चज। गोतमाति गोतमगोत्तस्स भगवतो सावकत्ता अत्तानं गोतमगोत्तं कत्वा आलपति। मानपथन्ति मानस्स पवत्तिट्ठानभूतं अयोनिसोमनसिकारपरिक्खित्तं जातिआदिं तप्पटिबद्धकिलेसप्पहानेन जहस्सु पजह। असेसन्ति सब्बमेव। मानपथम्हि स मुच्छितोति मानवत्थुनिमित्तं मुच्छं आपन्नो। विप्पटिसारीहुवा चिररत्तन्ति इमस्मिं मानपथानुयोगक्खणे वीतिवत्ते पुब्बेव अरहत्तं पापुणिस्स, ‘‘नट्ठोहमस्मी’’ति विप्पटिसारी अहुवा अहोसि।&lt;br&gt;&#xA;मक्खेन मक्खिता पजाति सूरादिना अत्तानं उक्कंसेत्वा परे वम्भेत्वा परगुणमक्खनलक्खणेन मक्खेन पिसितत्ता मक्खी। पुग्गलो हि यथा यथा परेसं गुणे मक्खेति, तथा तथा अत्तनो गुणे पुञ्जति निराकरोति नाम। मानहताति मानेन हतगुणा। निरयं पपतन्तीति निरयं उपपज्जन्ति।&lt;br&gt;&#xA;मग्गजिनोति मग्गेन विजितकिलेसो। कित्तिञ्च सुखञ्चाति विञ्ञूहि पसंसितञ्च कायिकचेतसिकसुखञ्च अनुभोतीति पटिलभति। धम्मदसोति तमाहु तथत्तन्ति तं तथभावं सम्मापटिपन्नं याथावतो धम्मदस्सीति पण्डिता आहु।&lt;br&gt;&#xA;अखिलोति पञ्चचेतोखिलरहितो। पधानवाति सम्मप्पधानवीरियसम्पन्नो। विसुद्धोति नीवरणसङ्खातवलाहकापगमेन विसुद्धमानसो । असेसन्ति नवविधम्पि मानं अग्गमग्गेन पजहित्वा। विज्जायन्तकरो समितावीति सब्बसो समितकिलेसो तिविधाय विज्जाय परियोसानप्पत्तो होतीति अत्तानं ओवदति।&lt;br&gt;&#xA;अथेकदिवसं आयस्मा आनन्दो अञ्ञतरेन राजमहामत्तेन निमन्तितो पुब्बण्हसमयं तस्स गेहं गन्त्वा पञ्ञत्ते आसने निसीदि आयस्मता वङ्गीसेन पच्छासमणेन। अथ तस्मिं गेहे इत्थियो सब्बालङ्कारपटिमण्डिता थेरं उपसङ्कमित्वा, वन्दित्वा पञ्हं पुच्छन्ति, धम्मं सुणन्ति। अथायस्मतो वङ्गीसस्स नवपब्बजितस्स आरम्मणं परिग्गहेतुं असक्कोन्तस्स विसभागारम्मणे रागो उप्पज्जि। सो सद्धो उजुजातिको कुलपुत्तो ‘‘अयं मे रागो वड्ढित्वा दिट्ठधम्मिकं सम्परायिकम्पि अत्थं नासेय्या’’ति चिन्तेत्वा यथानिसिन्नोव थेरस्स अत्तनो पवत्तिं आविकरोन्तो ‘‘कामरागेना’’ति गाथमाह। तत्थ यदिपि किलेसरज्जनपरिळाहो कायम्पि बाधति, चित्तं पन बाधेन्तो चिरतरं बाधेतीति दस्सेतुं ‘‘कामरागेन डय्हामी’’ति वत्वा ‘‘चित्तं मे परिडय्हती’’ति वुत्तम्। निब्बापनन्ति रागनिब्बापनकारणं रागपरिळाहस्स निब्बापनसमत्थं ओवादं करोहीति अत्थो।&lt;br&gt;&#xA;सञ्ञाय विपरियेसातिआदिका गाथा तेन याचितेन आयस्मता आनन्देन वुत्ता। विपरियेसाति विपल्लासेन असुभे सुभन्ति पवत्तेन विपरीतग्गाहेन। निमित्तन्ति किलेसजनकनिमित्तम्। परिवज्जेहीति परिब्बज। सुभं रागूपसंहितन्ति रागवड्ढनारम्मणं सुभं परिवज्जेन्तो असुभसञ्ञाय परिवज्जेय्य, सब्बत्थ अनभिरतिसञ्ञाय। तस्मा तदुभयम्पि दस्सेन्तो ‘‘असुभाया’’तिआदिमाह।&lt;br&gt;&#xA;तत्थ असुभायाति असुभानुपस्सनाय। चित्तं भावेहि एकग्गं सुसमाहितन्ति अत्तनो चित्तविक्खेपाभावेन एकग्गं आरम्मणेसु सुसमाहितं अप्पितं कत्वा भावेहि तव असुभानुपस्सनं सुकरं अक्खामीति। सति कायगता त्यत्थूति वुत्तकायगतासतिभावना तया भाविता बहुलीकता होतूति अत्थो। निब्बिदाबहुलो भवाति अत्तभावे सब्बस्मिञ्च निब्बेदबहुलो होहि।&lt;br&gt;&#xA;अनिमित्तञ्च भावेहीति निच्चनिमित्तादीनं उग्घाटनेन विसेसतो अनिच्चानुपस्सना अनिमित्ता नाम, ततो मानानुसयमुज्जहाति तं भावेन्तो मग्गपटिपाटिया अग्गमग्गाधिगमेन मानानुसयं समुच्छिन्द। मानाभिसमयाति मानस्स दस्सनाभिसमया चेव पहानाभिसमया च। उपसन्तोति सब्बसो रागादीनं सन्तताय उपसन्तो चरिस्ससि विहरिस्ससीति अत्थो।&lt;br&gt;&#xA;तमेव वाचन्तिआदिका चतस्सो गाथा भगवता सुभासितसुत्ते (सं॰ नि॰ १.२१३) देसिते सोमनस्सजातेन थेरेन भगवन्तं सम्मुखा अभित्थवन्तेन वुत्ता। यायत्तानं न तापयेति याय वाचाय हेतुभूताय अत्तानं विप्पटिसारेन न तापेय्य न विहेठेय्य। परे च न विहिंसेय्याति परे च परेहि भिन्दन्तो न बाधेय्य। सा वे वाचा सुभासिताति सा वाचा एकंसेन सुभासिता नाम, तस्मा तमेव वाचं भासेय्याति योजना। इमाय गाथाय अपिसुणवाचावसेन भगवन्तं थोमेति।&lt;br&gt;&#xA;पटिनन्दिताति पटिमुखभावेन नन्दिता पियायिता सम्पति आयतिञ्च सुणन्तेहि सम्पटिच्छिता। यं अनादायाति यं वाचं भासन्तो पापानि परेसं अप्पियानि अनिट्ठानि फरुसवचनानि अनादाय अग्गहेत्वा अत्थब्यञ्जनमधुरं पियमेव दीपेति। तमेव पियवाचं भासेय्याति पियवाचावसेन अभित्थवि।&lt;br&gt;&#xA;अमताति साधुभावेन अमतसदिसा। वुत्तञ्हेतं – ‘‘सच्चं हवे साधुतरं रसान’’न्ति (सं॰ नि॰ १.७३)। निब्बानामतपच्चयत्ता वा अमता। एस धम्मो सनन्तनोति या अयं सच्चवाचा नाम, एस पोराणो धम्मो चरिया पवेणि। इदमेव हि पोराणानं आचिण्णं यं ते न अलिकं भासिंसु। तेनाह – ‘‘सच्चे अत्थे च धम्मे च, आहु सन्तो पतिट्ठिता’’ति। तत्थ सच्चे पतिट्ठितत्ता एव अत्तनो च परेसञ्च अत्थे पतिट्ठिता, अत्थे पतिट्ठितत्ता एव धम्मे पतिट्ठिता होन्तीति वेदितब्बा। सच्चविसेसनमेव वा एतम्। इदञ्हि वुत्तं होति – सच्चे पतिट्ठिता। कीदिसे? अत्थे च धम्मे च, यं परेसं अत्थतो अनपेतत्ता अत्थं अनुपरोधकरं, धम्मतो अनपेतत्ता धम्मं धम्मिकमेव अत्थं साधेतीति। इमाय गाथाय सच्चवाचावसेन अभित्थवि। खेमन्ति अभयं निरुपद्दवम्। केन कारणेनाति चे? निब्बानपत्तिया दुक्खस्सन्तकिरियाय, यस्मा किलेसनिब्बानं पापेति, वट्टदुक्खस्स च अन्तकिरियाय संवट्टति, तस्मा खेमन्ति अत्थो। अथ वा यं बुद्धो निब्बानपत्तिया वा दुक्खस्सन्तकिरियाय वाति द्विन्नं निब्बानधातूनं अत्थाय खेममग्गप्पकासनतो खेमं वाचं भासति। सा वे वाचानमुत्तमाति सा वाचा सब्बवाचानं सेट्ठाति एवमेत्थ अत्थो दट्ठब्बो। इमाय गाथाय मन्तावचनवसेन भगवन्तं अभित्थवन्तो अरहत्तनिकूटेन थोमनं परियोसापेति।&lt;br&gt;&#xA;गम्भीरपञ्ञोति तिस्सो गाथा आयस्मतो सारिपुत्तत्थेरस्स पसंसनवसेन वुत्ता। तत्थ गम्भीरपञ्ञोति गम्भीरेसु खन्धायतनादीसु पवत्ताय निपुणाय पञ्ञाय समन्नागतत्ता गम्भीरपञ्ञो। मेधासङ्खाताय धम्मोजपञ्ञाय समन्नागतत्ता मेधावी। ‘‘अयं दुग्गतिया मग्गो, अयं सुगतिया मग्गो, अयं निब्बानस्स मग्गो’’ति एवं मग्गे च अमग्गे च कोविदताय मग्गामग्गस्स कोविदो। महतिया सावकपारमीञाणस्स मत्थकं पत्ताय पञ्ञाय वसेन महापञ्ञो। धम्मं देसेति भिक्खुनन्ति सम्मदेव पवत्तिं निवत्तिं विभावेन्तो भिक्खूनं धम्मं देसेति। तस्सा पन देसनाय पवत्तिआकारं दस्सेतुं ‘‘संखित्तेनपी’’तिआदि वुत्तम्।&lt;br&gt;&#xA;तत्थ संखित्तेनपीति ‘‘चत्तारिमानि, आवुसो, अरियसच्चानि। कतमानि चत्तारि? दुक्खं अरियसच्चं…पे॰… इमानि खो, आवुसो, चत्तारि अरियसच्चानि, तस्मा तिहावुसो, इदं दुक्खन्ति योगो करणीयो’’ति एवं संखित्तेनपि देसेति। ‘‘कतमञ्चावुसो, दुक्खं अरियसच्चं? जातिपि दुक्खा’’तिआदिना (म॰ नि॰ ३.३७२-३७३) नयेन तानेव विभजन्तो वित्थारेनपि भासति। खन्धादिदेसनासुपि एसेव नयो। सालिकायिव निग्घोसोति यथा मधुरं अम्बपक्कं सायित्वा पक्खेहि वातं दत्वा मधुररवं निच्छारेन्तिया सालिकाय निग्घोसो, एवं थेरस्स धम्मं कथेन्तस्स मधुरो निग्घोसो होति। धम्मसेनापतिस्स हि पित्तादीनं वसेन अपलिबुद्धवचनं होति, अयदण्डेन पहटकंसथालको विय सद्दो निच्छरति। पटिभानं उदिय्यतीति कथेतुकम्यताय सति समुद्दतो वीचियो विय उपरूपरि अनन्तं पटिभानं उट्ठहति।&lt;br&gt;&#xA;तस्साति धम्मसेनापतिस्स। तन्ति धम्मं देसेन्तस्स। सुणन्तीति यं नो थेरो कथेति, तं नो सोस्सामाति आदरजाता सुणन्ति। मधुरन्ति इट्ठम्। रजनीयेनाति कन्तेन। सवनीयेनाति कण्णसुखेन। वग्गुनाति मट्ठेन मनोहरेन। उदग्गचित्ताति ओदग्यपीतिया वसेन उदग्गचित्ता अलीनचित्ता। मुदिताति आमोदिता पामोज्जेन समन्नागता। ओधेन्तीति अवदहन्ति अञ्ञाय चित्तं उपट्ठपेन्ता सोतं उपनेन्ति।&lt;br&gt;&#xA;अज्ज पन्नरसेतिआदिका चतस्सो गाथा पवारणासुत्तन्तदेसनाय (सं॰ नि॰ १.२१५) सत्थारं महाभिक्खुसङ्घपरिवुतं निसिन्नं दिस्वा थोमेन्तेन वुत्ता। तत्थ पन्नरसेति यस्मिञ्हि समये भगवा पुब्बारामे निसीदन्तो सायन्हसमये सम्पत्तपरिसाय कालयुत्तं समययुत्तं धम्मं देसेत्वा, उदककोट्ठके गत्तानि परिसिञ्चित्वा, वत्थनिवसनो एकंसं सुगतमहाचीवरं कत्वा, मिगारमातुपासादे मज्झिमथम्भं निस्साय पञ्ञत्तवरबुद्धासने निसीदित्वा, समन्ततो निसिन्नं भिक्खुसङ्घं अनुविलोकेत्वा तदहुपोसथे पवारणादिवसे निसिन्नो होति, इमस्मिं पन्नरसीउपोसथेति अत्थो। विसुद्धियाति विसुद्धत्थाय विसुद्धिपवारणाय। भिक्खू पञ्चसता समागताति , पञ्चसतमत्ता भिक्खू सत्थारं परिवारेत्वा निसज्जवसेन चेव अज्झासयवसेन च समागता। ते च संयोजनबन्धनच्छिदाति संयोजनसङ्खाते सन्तानस्स बन्धनभूते किलेसे छिन्दित्वा ठिता। ततो एव अनीघा खीणपुनब्भवा इसीति किलेसदुक्खाभावेन निदुक्खा खीणपुनब्भवा, असेक्खानं सीलक्खन्धादीनं एसितभावेन इसीति।&lt;br&gt;&#xA;विजितसङ्गामन्ति विजितकिलेससङ्गामत्ता विजितमारबलत्ता विजितसङ्गामम्। सत्थवाहन्ति अट्ठङ्गिके अरियमग्गरथे आरोपेत्वा वेनेय्यसत्ते वाहेति संसारकन्तारतो उत्तारेतीति भगवा सत्थवाहो। तेनाह ब्रह्मा सहम्पति ‘‘उट्ठेहि, वीर, विजितसङ्गाम, सत्थवाहा’’ति (महाव॰ ८; म॰ नि॰ १.२८२), तं सत्थवाहं अनुत्तरं सत्थारं सावका पयिरुपासन्ति। तेविज्जा मच्चुहायिनोति एवरूपेहि सावकेहि परिवारितो चक्कवत्ति विय राजा अमच्चपरिवारितो जनपदचारिकवसेन समन्ता अनुपरियेतीति योजना।&lt;br&gt;&#xA;पलापोति तुच्छो अन्तोसाररहितो, सीलरहितोति अत्थो। वन्दे आदिच्चबन्धुनन्ति आदिच्चबन्धुं सत्थारं दसबलं वन्दामीति वदति।&lt;br&gt;&#xA;परोसहस्सन्तिआदिका चतस्सो गाथा निब्बानपटिसंयुत्ताय धम्मिया कथाय भिक्खूनं धम्मं देसेन्तं भगवन्तं थोमेन्तेन वुत्ता। तत्थ परोसहस्सन्ति अतिरेकसहस्सं, अड्ढतेळसानि भिक्खुसहस्सानि सन्धाय वुत्तम्। अकुतोभयन्ति निब्बाने कुतोचिपि भयं नत्थि। निब्बानं पत्तस्स च कुतोचिपि भयं नत्थीति निब्बानं अकुतोभयं नाम।&lt;br&gt;&#xA;‘‘आगुं न करोती’’तिआदिना (सु॰ नि॰ ५२७) वुत्तकारणेहि भगवा नागोति वुच्चतीति नागनामोसि भगवाति। इसीनं इसिसत्तमोति सावकपच्चेकबुद्धइसीनं उत्तमो इसि, विपस्सीसम्मासम्बुद्धतो पट्ठाय इसीनं वा सत्तमको इसि। महामेघोवाति चातुद्दीपिकमहामेघो विय हुत्वा।&lt;br&gt;&#xA;दिवा विहाराति पटिसल्लानट्ठानतो। सावको ते, महावीर, पादे वन्दति वङ्गीसोति इदं थेरो अरहत्तं पत्वा अत्तनो विसेसाधिगमं पकासेन्तो वदति।&lt;br&gt;&#xA;उम्मग्गपथन्तिआदिका चतस्सो गाथा भगवता ‘‘किं नु ते, वङ्गीस, इमा गाथायो पुब्बे परिवितक्किता, उदाहु ठानसो चेता पटिभन्ती’’ति पुच्छितेन ठानसो पटिभन्तीति दस्सेन्तेन वुत्ता। कस्मा पनेवं तं भगवा अवोच? सङ्घमज्झे किर कथा उदपादि – ‘‘वङ्गीसत्थेरो विस्सट्ठगन्थो नेव उद्देसेन, न परिपुच्छाय, न योनिसोमनसिकारेन कम्मं करोति। गाथं बन्धन्तो वण्णपदानि करोन्तो विचरती’’ति। अथ भगवा ‘‘इमे भिक्खू वङ्गीसस्स पटिभानसम्पत्तिं न जानन्ति, अहमस्स पटिभानसम्पत्तिं जानापेस्सामी’’ति चिन्तेत्वा ‘‘किं नु खो, वङ्गीसा’’तिआदिना पुच्छति। उम्मग्गपथन्ति अनेकानि किलेसुप्पज्जनपथानि। वट्टप्पसुतपथताय हि पथन्ति वुत्तम्। पभिज्ज खीलानीति रागादिखीलानि पञ्च भिन्दित्वा चरसि। तं पस्सथाति एवं अभिभुय्य च छिन्दित्वा च चरन्तं बुद्धं पस्सथ। बन्धपमुञ्चकरन्ति बन्धनमोचनकरम्। असितन्ति अनिस्सितम्। भागसो पटिभज्जाति सतिपट्ठानादिकोट्ठासतो धम्मं पटिभज्जनीयं कत्वा। पविभज्जातिपि पाठो। उद्देसादिकोट्ठासतो पकारेन विभजित्वा विभजित्वा धम्मं देसेतीति अत्थो।&lt;br&gt;&#xA;ओघस्साति कामादिचतुरोघस्स। अनेकविहितन्ति सतिपट्ठानादिवसेन अनेकविधं अट्ठतिंसाय वा कम्मट्ठानानं वसेन अनेकप्पकारं अमतावहं मग्गं अक्खासि अभासि। तस्मिञ्च अमते अक्खातेति तस्मिं तेन अक्खाते अमते अमतावहे। धम्मदसाति धम्मस्स पस्सितारो। ठिता असंहीराति केनचि असंहारिया हुत्वा पतिट्ठिता। अतिविज्झाति अतिविज्झित्वा। सब्बट्ठितीनन्ति सब्बेसं दिट्ठिट्ठानानं विञ्ञाणट्ठितीनं वा। अतिक्कममद्दसाति अतिक्कमभूतं निब्बानं अद्दस। अग्गन्ति उत्तमं धम्मम्। अग्गेति वा पाठो, पठमतरन्ति अत्थो। दसद्धानन्ति पञ्चवग्गियानं अग्गं धम्मं, अग्गे वा आदितो देसयीति अत्थो।&lt;br&gt;&#xA;तस्माति यस्मा ‘‘एस धम्मो सुदेसितो’’ति जानन्तेन पमादो न कातब्बो, तस्मा अनुसिक्खेति तिस्सो सिक्खा विपस्सनापटिपाटिया मग्गपटिपाटिया च सिक्खेय्य।&lt;br&gt;&#xA;बुद्धानुबुद्धोतिआदिका तिस्सो गाथा आयस्मतो अञ्ञातकोण्डञ्ञत्थेरस्स थोमनवसेन वुत्ता। तत्थ बुद्धानुबुद्धोति बुद्धानं अनुबुद्धो । बुद्धा हि पठमं चत्तारि सच्चानि बुज्झिंसु, पच्छा थेरो सब्बपठमं, तस्मा बुद्धानुबुद्धोति। थिरेहि सीलक्खन्धादीहि समन्नागतत्ता थेरो, अकुप्पधम्मोति अत्थो। तिब्बनिक्कमोति दळ्हवीरियो। सुखविहारानन्ति दिट्ठधम्मसुखविहारानम्। विवेकानन्ति तिण्णम्पि विवेकानम्। सब्बस्स तन्ति यं सब्बसावकेन पत्तब्बं, अस्स अनेन तं अनुप्पत्तम्। अप्पमत्तस्स सिक्खतोति अप्पमत्तेन हुत्वा सिक्खन्तेन।&lt;br&gt;&#xA;तेविज्जो चेतोपरियकोविदोति छसु अभिञ्ञासु चतस्सो वदति, इतरा द्वे यदिपि न वुत्ता, थेरो पन छळभिञ्ञोव। यस्मा थेरं हिमवन्ते छद्दन्तदहतो आगन्त्वा भगवति परमनिपच्चकारं दस्सेत्वा, वन्दन्तं दिस्वा पसन्नमानसेन भगवतो सम्मुखा थेरं अभित्थवन्तेन इमा गाथा वुत्ता, तस्मा ‘‘कोण्डञ्ञो बुद्धदायादो, पादे वन्दति सत्थुनो’’ति वुत्तम्।&lt;br&gt;&#xA;नगस्स पस्सेतिआदिका तिस्सो गाथा पञ्चहि भिक्खुसतेहि सद्धिं सब्बेहेव अरहन्तेहि भगवति काळसिलायं विहरन्ते आयस्मा महामोग्गल्लानो तेसं भिक्खूनं चित्तं समन्वेसन्तो अरहत्तफलविमुत्तिं पस्सित्थ। तं दिस्वा आयस्मा वङ्गीसो भगवन्तं थेरे च अभित्थवन्तो अभासि। तत्थ नगस्स पस्सेति इसिगिलिपब्बतस्स पस्से काळसिलायम्। आसीनन्ति निसिन्नम्।&lt;br&gt;&#xA;चेतसाति अत्तनो चेतोपरियञाणेन। चित्तं नेसं समन्वेसन्ति तेसं खीणासवभिक्खूनं चित्तं समन्वेसन्तो। अनुपरियेतीति अनुक्कमेन परिच्छिन्दति।&lt;br&gt;&#xA;एवं सब्बङ्गसम्पन्नं ‘‘मुनिं दुक्खस्स पारगु’’न्ति वुत्ताय सत्थुसम्पत्तिया चेव ‘‘तेविज्जा मच्चुहायिनो’’ति वुत्ताय सावकसम्पत्तिया चाति सब्बेहि अङ्गेहि सम्पन्नं समन्नागतम्। मुनिन्ति हि इमिना पदेन मोनसङ्खातेन ञाणेन सत्थु अनवसेसञेय्यावबोधो वुत्तोति अनावरणञाणेन दसबलञाणादीनं सङ्गहो कतो होति, तेनस्स ञाणसम्पदं दस्सेति। दुक्खस्स पारगुन्ति इमिना पहानसम्पदम्। तदुभयेन च सत्थु आनुभावसम्पदादयो दस्सिता होन्ति। तेविज्जा मच्चुहायिनोति इमिना सावकानं ञाणसम्पत्तिदीपनेन च निब्बानधातुया अधिगमदीपनेन च पदद्वयेन सत्थुसावकसम्पत्ति दस्सिता होति। तथा हि यथावुत्तमत्थं पाकटतरं कातुं ‘‘मुनिं दुक्खस्स पारगुम्। अनेकाकारसम्पन्नं, पयिरुपासन्ति गोतम’’न्ति वुत्तम्। तत्थ अनेकाकारसम्पन्नन्ति अनेकेहि आकारेहि सम्पन्नं, अनेकाकारगुणसमन्नागतन्ति अत्थो।&lt;br&gt;&#xA;चन्दो यथाति गाथा भगवन्तं चम्पानगरे गग्गराय पोक्खरणिया तीरे महता भिक्खुसङ्घेन अनेकेहि च देवनागसहस्सेहि परिवुतं अत्तनो वण्णेन च यससा च विरोचमानं दिस्वा सोमनस्सजातेन अभित्थवन्तेन वुत्ता। तत्थ चन्दो यथा विगतवलाहके नभेति यथा सरदसमये अपगतवलाहके वलाहकसदिसेन अञ्ञेन च महिकादिना उपक्किलेसेन विमुत्ते आकासे पुण्णचन्दो विरोचति, वीतमलोव भाणुमाति तेनेव वलाहकादिउपक्किलेसविगमेन विगतमलो भाणुमा सूरियो यथा विरोचति। एवम्पि, अङ्गीरस, त्वन्ति एवं अङ्गेहि निच्छरणजुतीहि जुतिमन्त त्वम्पि महामुनि भगवा, अतिरोचसि अत्तनो यससा सदेवकं लोकं अतिक्कमित्वा विरोचसीति।&lt;br&gt;&#xA;कावेय्यमत्तातिआदिका दस गाथा अरहत्तं पत्वा अत्तनो पटिपत्तिं पच्चवेक्खित्वा सत्थु अत्तनो च गुणे विभावेन्तेन वुत्ता। तत्थ कावेय्यमत्ताति कावेय्येन कब्बकरणेन मत्ता मानिता सम्भाविता गुणोदयं आपन्ना। अद्दसामाति अद्दसिम्हा।&lt;br&gt;&#xA;अद्धा नो उदपज्जथाति रतनत्तयं अद्धा अम्हाकं उपकारत्थाय उप्पज्जि।&lt;br&gt;&#xA;वचनन्ति सच्चपटिसंयुत्तं धम्मकथम्। खन्धे आयतनानि च धातुयो चाति पञ्चक्खन्धे द्वादसायतनानि, अट्ठारस धातुयो च। इमस्मिं ठाने खन्धादिकथा वत्तब्बा। सा विसुद्धिमग्गे (विसुद्धि॰ २.४२१ आदयो) वित्थारिता एवाति तत्थ वुत्तनयेनेव वेदितब्बा। विदित्वानाति रूपादिविभागादितो अनिच्चतादितो च पुब्बभागञाणेन जानित्वा।&lt;br&gt;&#xA;ये ते सासनकारकाति ये ते सत्ता तथागतानं सासनकारका, तेसं बहूनं अत्थाय वत उप्पज्जन्ति तथागता।&lt;br&gt;&#xA;ये नियामगतद्दसाति नियामो एव नियामगतं, ये भिक्खू भिक्खुनियो च सम्मत्तनियामं अद्दसंसु अधिगच्छिंसु। तेसं अत्थाय वत बोधिं सम्मासम्बोधिं अज्झगमा, मुनि भगवाति योजना।&lt;br&gt;&#xA;सुदेसिताति वेनेय्यज्झासयानुरूपं सङ्खेपतो वित्थारतो च सुट्ठु देसिता। चक्खुमताति पञ्चहि चक्खूहि चक्खुमता। अत्तहितकामेहि अरणीयानि करणीयानि अरियभावकरानि, अरियस्स वा भगवतो सच्चानीति अरियसच्चानि। दुक्खन्तिआदि तेसं अरियसच्चानं सरूपदस्सनम्। इमस्मिं ठाने अरियसच्चकथा वत्तब्बा, सा सब्बाकारतो विसुद्धिमग्गे (विसुद्धि॰ २.५२९ आदयो) वित्थारिताति तत्थ वुत्तनयेनेव वेदितब्बा। एवमेते तथाति एते दुक्खादयो अरियसच्चधम्मा एवं दुक्खादिप्पकारेन तथा अवितथा अनञ्ञथा। वुत्ता दिट्ठा मे ते यथा तथाति यथा सत्थारा वुत्ता, तथा मया दिट्ठा, अरियमग्गञाणेन पटिविद्धत्ता एवं तेसम्। सदत्थो मे अनुप्पत्तो अरहत्तं मया सच्छिकतम्। ततो च कतं बुद्धस्स भगवतो सासनं ओवादानुसिट्ठियं अनुपतिट्ठो।&lt;br&gt;&#xA;स्वागतं वत मे आसीति सुआगमनं वत मे अहोसि। मम बुद्धस्स सन्तिकेति मम सम्बुद्धस्स भगवतो सन्तिके समीपे।&lt;br&gt;&#xA;अभिञ्ञापारमिप्पत्तोति छन्नम्पि अभिञ्ञानं पारमिं, उक्कंसं अधिगतो। इमिना हि पदेन वुत्तमेवत्थं विवरितुं ‘‘सोतधातु विसोधिता’’तिआदि वुत्तम्।&lt;br&gt;&#xA;पुच्छामि सत्थारन्तिआदिका द्वादस गाथा अत्तनो उपज्झायस्स परिनिब्बुतभावं पुच्छन्तेन वुत्ता। आयस्मतो निग्रोधकप्पत्थेरस्स हि परिनिब्बानकाले आयस्मा वङ्गीसो असम्मुखा अहोसि। दिट्ठपुब्बञ्च तेन तस्स हत्थकुक्कुच्चादि, पुब्बवासनावसेन हि तादिसञ्च आयस्मतो पिलिन्दवच्छस्स वसलवादेन समुदाचारो विय खीणासवानम्पि होतियेव। तेन ‘‘परिनिब्बुतो नु खो मे उपज्झायो, उदाहु नो’’ति उप्पन्नपरिवितक्को सत्थारं पुच्छि। तेन वुत्तं – ‘‘उपज्झायस्स परिनिब्बुतभावं पुच्छन्तेन वुत्ता’’ति। तत्थ सत्थारन्ति दिट्ठधम्मिकादीहि वेनेय्यानं अनुसासकम्। अनोमपञ्ञन्ति ओमं वुच्चति परित्तं लामकम्। न ओमपञ्ञं अनोमपञ्ञं, महापञ्ञन्ति अत्थो। दिट्ठेव धम्मेति पच्चक्खमेव, इमस्मिंयेव अत्तभावेति अत्थो। विचिकिच्छानन्ति संसयानं एवरूपानं वा परिवितक्कानं छेत्ता। अग्गाळवेति अग्गाळवचेतियसङ्खाते विहारे। ञातोति पाकटो। यसस्सीति लाभसक्कारसम्पन्नो। अभिनिब्बुतत्तोति उपसन्तसभावो अपरिडय्हमानचित्तो।&lt;br&gt;&#xA;तया कतन्ति तादिसे छायासम्पन्ने निग्रोधरुक्खमूले निसिन्नत्ता ‘‘निग्रोधकप्पो’’ति तया कतं नामम्। इति सो यथा अत्तना उपलक्खितं तथा वदति। भगवा पन न निसिन्नत्ता एव तं तथा आलपति, अपि च खो तत्थ अरहत्तं पत्तत्तापि। ब्राह्मणस्साति जातिं सन्धाय वदति। सो किर ब्राह्मणमहासालकुला पब्बजितो। नमस्सं अचरिन्ति नमस्समानो विहासिम्। मुत्यपेखोति निब्बाने पतिट्ठितो।&lt;br&gt;&#xA;दळ्हधम्मदस्सीति भगवन्तं आलपति। दळ्हधम्मञ्हि निब्बानं अभिज्जनट्ठेन, तञ्च भगवा पस्सि दस्सेसि च।&lt;br&gt;&#xA;सक्कातिपि भगवन्तमेव कुलनामेन आलपति। मयम्पि सब्बेति, निरवसेसपरिसं सङ्गण्हित्वा अत्तानं दस्सेन्तो वदति। समन्तचक्खूतिपि भगवन्तमेव सब्बञ्ञुतञ्ञाणेन आलपति। समवट्ठिताति सम्मा अवट्ठिता, आभोगं कत्वा ठिता। नोति अम्हाकम्। सवनायाति इमस्स पञ्हस्स वेय्याकरणं सवनत्थाय। सोताति सोतधातुया। तुवं नो सत्था त्वमनुत्तरोसीति थुतिवचनवसेन वदति।&lt;br&gt;&#xA;छिन्द नो विचिकिच्छन्ति विचिकिच्छापटिरूपकं तं परिवितक्कं सन्धायाह। अकुसलविचिकिच्छाय पन थेरो निब्बिचिकिच्छोव। ब्रूहि मेतन्ति ब्रूहि मे एतम्। यं मया याचितोसि ‘‘तं सावकं, सक्क, मयम्पि सब्बे अञ्ञातुमिच्छामा’’ति याचितोव, तं ब्राह्मणं परिनिब्बुतं वेदय भूरिपञ्ञ। मज्झेव नो भासा’’ति परिनिब्बुतं जानित्वा महापञ्ञ भगवा मज्झेव अम्हाकं सब्बेसं भास, यथा सब्बे मयं जानेय्याम। सक्कोव देवान सहस्सनेत्तोति , इदं पन थुतिवचनमेव। अपिचेत्थ अयमधिप्पायो – यथा सक्को सहस्सनेत्तो देवानं मज्झे तेहि सक्कच्चं सम्पटिच्छितवचनं भासति, एवं अम्हाकं मज्झे अम्हेहि सम्पटिच्छितवचनं भासाति।&lt;br&gt;&#xA;ये केचीति इमम्पि गाथं भगवन्तं थुनन्तो वत्तुकामतं जनेतुं भणति। तस्सत्थो – ये केचि अभिज्झादयो गन्था, तेसं अप्पहाने सति मोहविचिकिच्छानं पहानाभावतो मोहमग्गाति च, अञ्ञाणपक्खाति च, विचिकिच्छठानाति च वुच्चन्ति। सब्बे ते तथागतं पत्वा तथागतस्स देसनाबलेन विद्धंसिता भवन्ति, नस्सन्ति। किंकारणन्ति? चक्खुञ्हि एतं परमं नरानं, यस्मा तथागतो सब्बगन्थविधमनेन पञ्ञाचक्खुजननतो नरानं परमं चक्खुन्ति वुत्तं होति।&lt;br&gt;&#xA;नो चे हि जातूति इमम्पि गाथं थुनन्तो एव वत्तुकामतं जनेन्तो भणति। तत्थ जातूति एकंसवचनम्। पुरिसोति भगवन्तं सन्धायाह। जोतिमन्तोति पञ्ञाजोतिसम्पन्ना सारिपुत्तादयो। इदं वुत्तं होति – यदि भगवा पुरत्थिमादिभेदो वातो विय अब्भघनं देसनावेगेन किलेसे विहनेय्य, ततो यथा अब्भघननिवुतो लोको तमोव होति एकन्धकारो, एवं सब्बोपि लोको अञ्ञाणनिवुतो तमोव सिया। ये चापि इमे इदानि जोतिमन्तो खायन्ति सारिपुत्तादयो, तेपि न भासेय्युं, न दीपेय्युन्ति।&lt;br&gt;&#xA;धीरा चाति इमम्पि गाथं पुरिमनयेनेवाह। तस्सत्थो – धीरा च पण्डितपुरिसा, पज्जोतकरा भवन्ति पञ्ञापज्जोतं उप्पादेन्ति। तं तस्मा अहं तं वीर पधानवीरियसमन्नागत भगवा, तथेव मञ्ञे धीरो पज्जोतकरोत्वेव मञ्ञामि। मयम्पि विपस्सिनं सब्बधम्मे यथाभूतं पस्सन्तं भगवन्तं जानन्ता एव उपागमिम्हा। तस्मा ‘‘परिसासु नो आविकरोहि कप्पं परिनिब्बुतोव यथा निग्रोधकप्पं आविकरोहि पकासेही’’ति।&lt;br&gt;&#xA;खिप्पन्ति इमम्पि गाथं पुरिमनयेनेव आह। तस्सत्थो – भगवा खिप्पं गिरं एरय वग्गु वग्गुं अचिरायमानो वाचं भास वग्गु मनोहरम्। हंसोव यथा सुवण्णहंसो गोचरं परिग्गण्हन्तो जातस्सरवनसण्डं दिस्वा गीवं पग्गय्ह पक्खे उद्धुनित्वा हट्ठतुट्ठो सणिकं अतरमानो वग्गुं निकूजति गिरं निच्छारेति, एवमेवं त्वं सणिकं निकूज इमिना महापुरिसलक्खणञ्ञतरेन बिन्दुस्सरेन सुट्ठु विकप्पितेन अभिसङ्खतेन, एते मयं सब्बे उजुगता अविक्खित्तमानसा हुत्वा तव निकूजं सुणोमाति।&lt;br&gt;&#xA;पहीनजातिमरणन्ति , इदम्पि पुरिमनयेनेव आह। तत्थ न सिस्सतीति असेसो, तं असेसं, सोतापन्नादयो विय किञ्चि असेसेत्वा पहीनजातिमरणन्ति वुत्तं होति। निग्गय्हाति निबन्धित्वा, धोनन्ति धुतसब्बपापम्। वदेस्सामीति कथापेस्सामि धम्मम्। न कामकारो होहि पुथुज्जनानन्ति पुथुज्जनसेक्खादीनं तिविधानं जनानं कामकारो नत्थि, ते यं इच्छन्ति ञातुं वा वत्तुं वा, तं न सक्कोन्ति। सङ्खेय्यकारो च तथागतानन्ति तथागतानं पन वीमंसकारो पञ्ञापुब्बङ्गमकिरिया, ते यं इच्छन्ति ञातुं वा वत्तुं वा, तं सक्कोन्तियेवाति अधिप्पायो।&lt;br&gt;&#xA;इदानि तं सङ्खेय्यकारं पकासेन्तो ‘‘सम्पन्नवेय्याकरण’’न्ति गाथमाह। तस्सत्थो – तथा हि तव भगवा इदं समुज्जुपञ्ञस्स सब्बत्थ अप्पटिहतभावेन उजुगतपञ्ञस्स सम्मदेव वुत्तं पवत्तितं सम्पन्नवेय्याकरणं ‘‘सन्ततिमहामत्तो सत्ततालमत्तं अब्भुग्गन्त्वा परिनिब्बायिस्सति, सुप्पबुद्धो सक्को सत्तमे दिवसे पथविं पविसिस्सती’’ति एवमादिं समुग्गहितं सम्मदेव उग्गहितं अविपरीतं दिट्ठं, पुन सुट्ठुतरं अञ्जलिं पणामेत्वा आह। अयमञ्जलि पच्छिमो सुप्पणामितोति अयं अपरोपि अञ्जलि सुट्ठुतरं पणामितो। मा मोहयी जानन्ति मा नो अवचनेन मोहयि, जानन्तो तस्स गतिम्। अनोमपञ्ञाति भगवन्तं आलपति।&lt;br&gt;&#xA;परोपरन्ति इमं पन गाथं अपरेनपि परियायेन अमोहनमेव याचन्तो आह। तत्थ परोपरन्ति लोकुत्तरलोकियवसेन सुन्दरासुन्दरं दूरे सन्तिके वा। अरियधम्मन्ति चतुसच्चधम्मम्। विदित्वाति पटिविज्झित्वा। जानन्ति सब्बं ञेय्यधम्मं जानन्तो। वाचाभिकङ्खामीति यथा घम्मनि घम्मकाले उण्हाभितत्तो पुरिसो किलन्तो तसितो वारिं, एवं ते वाचं अभिकङ्खामि। सुतं पवस्साति सुतसङ्खातं सद्दायतनं पवस्स पग्घर मुञ्च पवत्त। ‘‘सुतस्स वस्सा’’तिपि पाळि। वुत्तपकारस्स सद्दायतनस्स वुट्ठिं वस्साति अत्थो।&lt;br&gt;&#xA;इदानि यादिसं वाचं अभिकङ्खति, तं पकासेन्तो ‘‘यदत्थिक’’न्ति गाथमाह। तत्थ कप्पायनोति कप्पमेव पूजावसेन वदति। यथा विमुत्तोति ‘‘किं अनुपादिसेसाय निब्बानधातुया यथा असेक्खो, उदाहु सउपादिसेसाय यथा सेक्खो’’ति वा पुच्छति। सेसमेत्थ पाकटमेव।&lt;br&gt;&#xA;एवं द्वादसहि गाथाहि याचितो भगवा तं वियाकरोन्तो ‘‘अच्छेच्छी’’तिआदिमाह। तत्थ अच्छेच्छि तण्हं इध नामरूपे (इति भगवा) कण्हस्स सोतं दीघरत्तानुसयितन्ति इमस्मिं नामरूपे कामतण्हादिभेदा तण्हा दीघरत्तं अप्पहीनट्ठेन अनुसयिता कण्हनामकस्स मारस्स सोतन्तिपि वुच्चति। तं कण्हस्स सोतमुतं दीघरत्तानुसयितं इध नामरूपे तण्हं कप्पायनो छिन्दि। इति भगवाति इदं पन सङ्गीतिकारानं वचनम्। अतारि जातिं मरणं असेसन्ति सो तं तण्हं छेत्वा असेसं जातिमरणं अतरि अनुपादिसेसाय परिनिब्बायीति दस्सेति, इच्चब्रवि भगवा पञ्चसेट्ठोति आयस्मता वङ्गीसेन पुट्ठो भगवा एवं अवोच पञ्चहि सद्धादीहि इन्द्रियेहि अनञ्ञसाधारणेहि चक्खूहि वा सेट्ठो। अथ वा पञ्चसेट्ठोति पञ्चहि सीलादीहि धम्मक्खन्धेहि, पञ्चहि वा हेतुसम्पदादीहि सेट्ठो उत्तमो पवरोति सङ्गीतिकारानमेविदम्पि वचनम्।&lt;br&gt;&#xA;एवं वुत्ते भगवतो भासितं अभिनन्दमानसो आयस्मा वङ्गीसो ‘‘एस सुत्वा’’तिआदिका गाथायो आह। तत्थ पठमगाथायं न मं वञ्चेसीति यस्मा परिनिब्बुतो, तस्मा तस्स परिनिब्बुतभावं इच्छन्तं मं न वञ्चेसि, न विसंवादेसीति अत्थो। सेसं पाकटमेव।&lt;br&gt;&#xA;दुतियगाथायं यस्मा मुत्यपेखो विहासि, तस्मा तं सन्धायाह ‘‘यथा वादी तथा कारी, अहु बुद्धस्स सावको’’ति। मच्चुनो जालं तत’’न्ति तेभूमकवट्टे वित्थतं मारस्स तण्हाजालम्। मायाविनोति बहुमायस्स। ‘‘तथा मायाविनो’’तिपि केचि पठन्ति, तेसं यो अनेकाहि मायाहि अनेकक्खत्तुं भगवन्तं उपसङ्कमि। तस्स तथा मायाविनोति अधिप्पायो।&lt;br&gt;&#xA;ततियगाथाय आदिन्ति मूलकारणम्। उपादानस्साति वट्टस्स। वट्टं दळ्हेहि कम्मकिलेसेहि उपादातब्बट्ठेन ‘‘उपादान’’न्ति वुत्तम्। तस्स उपादानस्स आदिं अविज्जातण्हादिभेदं कारणं ञाणचक्खुना अद्दस। कप्पो कप्पियोति एवं वत्तुं वट्टति भगवाति अधिप्पायेन वदति। अच्चगा वताति अतिक्कन्तो वत। मच्चुधेय्यन्ति मच्चु एत्थ धिय्यतीति मच्चुधेय्यं, तेभूमकवट्टं सुदुत्तरं अच्चगा वताति वेदजातो वदति।&lt;br&gt;&#xA;इदानि सत्थरि अत्तनो उपज्झाये च पसन्नमानसो पसन्नाकारं विभावेन्तो ‘‘तं देवदेव’’न्ति ओसानगाथमाह। तत्थ तं देवदेवं वन्दामीति सम्मुतिदेवो, उपपत्तिदेवो, विसुद्धिदेवोति तेसं सब्बेसम्पि देवानं उत्तमदेवताय देवदेवं द्विपदुत्तम भगवा तं वन्दामि। न केवलं तंयेव, अथ खो तव सच्चाभिसम्बोधिया अनुधम्मजातत्ता अनुजातं, मारविजयेन महावीरियताय महावीरं, आगुअकरणादिअत्थेन नागं तव उरे वायामजनितजातिताय ओरसं पुत्तं निग्रोधकप्पञ्च वन्दामि।&lt;br&gt;&#xA;एवमेते सुभूतिआदयो वङ्गीसपरियोसाना द्विसतं चतुसट्ठि च महाथेरा इध पाळियं आरूळ्हा, ते सब्बे यथा सम्मासम्बुद्धस्स सावकभावेन एकविधा। तथा असेक्खभावेन, उक्खित्तपलिघताय संकिण्णपरिक्खताय, अब्बुळ्हेसिकताय, निरग्गळताय, पन्नद्धजताय, पन्नभारताय, विसंयुत्तताय, दससु अरियवासेसु वुट्ठवासताय च। तथा हि ते पञ्चङ्गविप्पहीना, छळङ्गसमन्नागता, एकारक्खा, चतुरापस्सेना, पनुण्णपच्चेकसच्चा, समवयसट्ठेसना, अनाविलसङ्कप्पा, पस्सद्धकायसङ्खारा, सुविमुत्तचित्ता, सुविमुत्तपञ्ञा च (अ॰ नि॰ १०.१९)। इति एवमादिना नयेन एकविधा।&lt;br&gt;&#xA;एहिभिक्खुभावेन उपसम्पन्ना, न एहिभिक्खुभावेन उपसम्पन्नाति दुविधा। तत्थ अञ्ञासि कोण्डञ्ञप्पमुखा पञ्चवग्गियत्थेरा, यसत्थेरो, तस्स सहायभूता विमलो सुबाहु पुण्णजि गवम्पतीति चत्तारो, अपरेपि तस्स सहायभूता पञ्चपञ्ञास, तिंस भद्दवग्गिया, उरुवेलकस्सपप्पमुखा सहस्सपुराणजटिला, द्वे अग्गसावका, तेसं परिवारभूता अड्ढतेरससता परिब्बाजका, चोरो अङ्गुलिमालत्थेरोति सब्बे सहस्सं पञ्ञासाधिकानि तीणि सतानि च होन्ति। तेनेतं वुच्चति –&lt;br&gt;&#xA;‘‘सतत्तयं सहस्सञ्च, पञ्ञासञ्च पुनापरे।&lt;br&gt;&#xA;एते थेरा महापञ्ञा, सब्बेव एहिभिक्खुका’’ति॥&lt;br&gt;&#xA;न केवलञ्च एते एव, अथ खो अञ्ञेपि बहू सन्ति। सेय्यथिदं – सेलो ब्राह्मणो, तस्स अन्तेवासिकभूता तिसतब्राह्मणा, महाकप्पिनो, तस्स परिवारभूतं पुरिससहस्सं, सुद्धोदनमहाराजेन पेसिता कपिलवत्थुवासिनो दससहस्सपुरिसा, महाबावरियब्राह्मणस्स अन्तेवासिकभूता अजितादयो सोळस सहस्सपरिमाणाति। एवं वुत्ततो अञ्ञे न एहिभिक्खुभावेन उपसम्पदा, ते पन सरणगमनूपसम्पदा, ओवादपटिग्गहणूपसम्पदा, पञ्हाब्याकरणूपसम्पदा, ञत्तिचतुत्थकम्मूपसम्पदाति इमेहि चतूहि आकारेहि लद्धूपसम्पदा। आदितो हि एहिभिक्खुभावूपगता थेरा, तेसं भगवा पब्बज्जं विय तीहि सरणगमनेहेव उपसम्पदम्पि अनुञ्ञासि, अयं सरणगमनूपसम्पदा। या पन –&lt;br&gt;&#xA;‘‘तस्मातिह ते, कस्सप, एवं सिक्खितब्बं – ‘तिब्बं मे हिरोत्तप्पं, पच्चुपट्ठितं भविस्सति थेरेसु नवेसु मज्झिमेसू’ति, एवं हि ते, कस्सप, सिक्खितब्बम्। तस्मातिह ते, कस्सप, एवं सिक्खितब्बं – ‘यंकिञ्चि धम्मं सुणिस्सामि कुसलूपसंहितं, सब्बं तं अट्ठिं कत्वा मनसि करित्वा सब्बचेतसा समन्नाहरित्वा ओहितसोतो धम्मं सुणिस्सामी’ति, एवञ्हि ते, कस्सप, सिक्खितब्बम्। तस्मातिह ते, कस्सप, एवं सिक्खितब्बं – ‘सातसहगता च मे कायगता सति न विजहिस्सती’ति, एवञ्हि ते, कस्सप, सिक्खितब्ब’’न्ति (सं॰ नि॰ २.१५४)।&lt;br&gt;&#xA;इमस्स ओवादस्स पटिग्गहणेन महाकस्सपत्थेरस्स अनुञ्ञातउपसम्पदा, अयं ओवादपटिग्गहणूपसम्पदा नाम। या पुब्बारामे चङ्कमन्तेन भगवता ‘‘उद्धुमातकसञ्ञाति वा सोपाक ‘रूपसञ्ञा’ति वा इमे धम्मा नानत्था नानाब्यञ्जना, उदाहु एकत्था ब्यञ्जनमेव नान’’न्तिआदिना असुभनिस्सितेसु पञ्हेसु पुच्छितेसु भगवन्तं उपसङ्कमन्तेन सत्तवस्सिकेन सोपाकसामणेरेन ‘‘उद्धुमातकसञ्ञाति वा भगवा ‘रूपसञ्ञा’ति वा इमे धम्मा एकत्था, ब्यञ्जनमेव नान’’न्तिआदिना विस्सज्जितेसु ‘‘इमिना सब्बञ्ञुतञ्ञाणेन सद्धिं संसन्दित्वा इमे पञ्हा ब्याकता’’ति आरद्धचित्तेन भगवता अनुञ्ञातउपसम्पदा। अयं पञ्हाब्याकरणूपसम्पदा नाम। ञत्तिचतुत्थकम्मूपसम्पदा पाकटाव।&lt;br&gt;&#xA;यथा एहिभिक्खुभावेन उपसम्पदा, न एहिभिक्खुभावेन उपसम्पदाति दुविधा, एवं सम्मुखापरम्मुखाभेदतोपि दुविधा। ये हि सत्थु धरमानकाले अरियाय जातिया जाता, ते अञ्ञासिकोण्डञ्ञादयो सम्मुखसावका नाम। ये पन भगवतो परिनिब्बानतो पच्छा अधिगतविसेसा, ते सतिपि सत्थु धम्मसरीरस्स पच्चक्खभावे सत्थु सरीरस्स अपच्चक्खभावतो परम्मुखसावका नाम।&lt;br&gt;&#xA;तथा उभतोभागविमुत्तपञ्ञाविमुत्ततावसेन, इध पाळियं आगता पन उभतोभागविमुत्ता एवाति वेदितब्बा। वुत्तञ्हेतं अपदाने (अप॰ थेर २.५५.१४२) –&lt;br&gt;&#xA;‘‘विमोक्खापि च अट्ठिमे, छळभिञ्ञा सच्छिकता’’ति॥&lt;br&gt;&#xA;तथा सापदानानपदानभेदतो, येसञ्हि पुरिमेसु सम्मासम्बुद्धेसु पच्चेकबुद्धबुद्धसावकेसुपि पुञ्ञकिरियावसेन पवत्तितं सावकपारमितासङ्खातं अत्थि अपदानं, ते सापदाना, सेय्यथापि अपदानपाळियं आगता थेरा। येसं पन तं नत्थि, ते अनपदाना।&lt;br&gt;&#xA;किं पन सब्बेन सब्बं पुब्बहेतुसम्पत्तिया विना सच्चाभिसम्बोधो सम्भवतीति? न सम्भवति। न हि उपनिस्सयसम्पत्तिरहितस्स अरियमग्गाधिगमो अत्थि, तस्स सुदुक्करदुरभिसम्भवसभावतो। यथाह ‘‘तं किं मञ्ञथ, भिक्खवे, कतमं नु खो दुक्करतरं वा दुरभिसम्भवतरं वा’’तिआदि (सं॰ नि॰ ५.१११५)। यदि एवं कस्मा वुत्तं – ‘‘येसं पन तं नत्थि, ते अनपदाना’’ति? नयिदमेवं दट्ठब्बं ‘‘ये सब्बेन सब्बं उपनिस्सयसम्पत्तिरहिता, ते अनपदाना’’ति तादिसानं इध अनधिप्पेतत्ता। येसं पन अतिउक्कंसगतं अपदानं नत्थि, ते इध ‘‘अनपदाना’’ति वुत्ता, न सब्बेन सब्बं उपनिस्सयरहितायेव । तथा हि इमे सत्ता बुद्धुप्पादेसु अच्छरियाचिन्तेय्यगुणविभूतिवित्थतं बुद्धानं आनुभावं पस्सन्ता चतुप्पमाणिकस्स लोकस्स सब्बथापि पसादावहत्ता सत्थरि सद्धं पटिलभन्ति। तथा सद्धम्मस्सवनेन, सावकानं सम्मापटिपत्तिदस्सनेन, कदाचि महाबोधिसत्तानं सम्मासम्बोधिया चित्ताभिनीहारदस्सनेन, तेसं सन्तिके ओवादानुसासनपटिलाभेन च सद्धम्मे सद्धं पटिलभन्ति, ते तत्थ पटिलद्धसद्धा यदिपि संसारे निब्बाने च आदीनवानिसंसे पस्सन्ति, महारजक्खताय पन योगक्खेमं अनभिसम्भुनन्ता अन्तरन्तरा विवट्टूपनिस्सयं कुसलबीजं अत्तनो सन्ताने रोपेन्तियेव सप्पुरिसूपनिस्सयस्स बहूकारभावतो। तेनाह (बु॰ वं॰ २.७२-७४) –&lt;br&gt;&#xA;‘‘यदिमस्स लोकनाथस्स, विरज्झिस्साम सासनम्।&lt;br&gt;&#xA;अनागतम्हि अद्धाने, हेस्साम सम्मुखा इमं॥&lt;br&gt;&#xA;‘‘यथा मनुस्सा नदिं तरन्ता, पटितित्थं विरज्झिय।&lt;br&gt;&#xA;हेट्ठातित्थे गहेत्वान, उत्तरन्ति महानदिं॥&lt;br&gt;&#xA;‘‘एवमेव मयं सब्बे, यदि मुञ्चामिमं जिनम्।&lt;br&gt;&#xA;अनागतम्हि अद्धाने, हेस्साम सम्मुखा इम’’न्ति॥&lt;br&gt;&#xA;एवं विवट्टं उद्दिस्स उप्पादितकुसलचित्तं सतसहस्साधिकचतुअसङ्ख्येय्यकालन्तरे विमोक्खाधिगमस्स उपनिस्सयो न होतीति न सक्का वत्तुम्। पगेव पत्थनावसेन अधिकारं कत्वा पवत्तितम्। एवं दुविधापेते।&lt;br&gt;&#xA;अग्गसावका, महासावका, पकतिसावकाति तिविधा। तेसु आयस्मा अञ्ञासिकोण्डञ्ञो, वप्पो, भद्दियो, महानामो, अस्सजि, नालको, यसो, विमलो, सुबाहु, पुण्णजि, गवम्पति, उरुवेलकस्सपो, नदीकस्सपो, गयाकस्सपो, सारिपुत्तो, महामोग्गल्लानो, महाकस्सपो, महाकच्चायनो, महाकोट्ठिको, महाकप्पिनो, महाचुन्दो, अनुरुद्धो, कङ्खारेवतो, आनन्दो, नन्दको, भगु, नन्दो, किमिलो, भद्दियो, राहुलो, सीवलि, उपालि , दब्बो, उपसेनो, खदिरवनियरेवतो, पुण्णो मन्ताणिपुत्तो, पुण्णो सुनापरन्तको, सोणो कुटिकण्णो, सोणो कोळिवीसो, राधो, सुभूति, अङ्गुलिमालो, वक्कलि, काळुदायी, महाउदायी, पिलिन्दवच्छो, सोभितो, कुमारकस्सपो, रट्ठपालो , वङ्गीसो, सभियो, सेलो, उपवानो, मेघियो, सागतो, नागितो, लकुण्डकभद्दियो, पिण्डोलभारद्वाजो, महापन्थको, चूळपन्थको, बाकुलो, कुण्डधानो, दारुचीरियो, यसोजो, अजितो, तिस्समेत्तेय्यो, पुण्णको, मेत्तगू, धोतको, उपसिवो, नन्दो, हेमको, तोदेय्यो, कप्पो, जतुकण्णि, भद्रावुधो, उदयो, पोसालो, मोघराजा, पिङ्गियोति एते असीतिमहासावका नाम।&lt;br&gt;&#xA;कस्मा पन ते एव थेरा ‘‘महासावका’’ति वुच्चन्तीति? अभिनीहारस्स महन्तभावतो। तथा हि द्वे अग्गसावकापि महासावकेसु अन्तोगधा। ते हि सावकपारमीञाणस्स मत्थकप्पत्तिया सावकेसु अग्गधम्माधिगमेन अग्गट्ठाने ठितापि अभिनीहारमहन्ततासामञ्ञेन ‘‘महासावका’’तिपि वुच्चन्ति। इतरे पन पकतिसावकेहि सातिसयमहाभिनीहारा। तथा हि ते पदुमुत्तरस्स भगवतो काले कतपणिधाना। ततो एव सातिसयं अभिञ्ञासमापत्तीसु वसिनो पभिन्नपटिसम्भिदा च। कामं सब्बेपि अरहन्तो सीलविसुद्धिआदिके सम्पादेत्वा चतूसु सतिपट्ठानेसु पतिट्ठितचित्ता सत्त बोज्झङ्गे यथाभूतं भावेत्वा मग्गपटिपाटिया अनवसेसतो किलेसे खेपेत्वा अग्गफले पतिट्ठहन्ति, तथापि यथा सद्धाविमुत्ततो दिट्ठिप्पत्तस्स, पञ्ञाविमुत्ततो च उभतोभागविमुत्तस्स पुब्बभागभावनाविसेसो अद्धा इच्छितो विसेसो, एवं अभिनीहारमहन्ततापुब्बयोगमहन्तताहि अत्तसन्ताने सातिसयगुणविसेसस्स निप्फादितत्ता सीलादिगुणेहि महन्ता सावकाति महासावका। तेसुयेव पन ये बोधिपक्खियधम्मेसु पामोक्खभावेन धुरभूतानं सम्मादिट्ठिसम्मासमाधीनं सातिसयकिच्चन्तरभावनिप्फत्तिया कारणभूताय तज्जाभिनीहाराभिनिहताय सक्कच्चं निरन्तरं चिरकालं समाहिताय सम्मापटिपत्तिया यथाक्कमं पञ्ञाय समाधिस्मिञ्च उक्कंसपारमिप्पत्तिया सविसेसं सब्बगुणेहि अग्गभावे ठिता। ते सारिपुत्तमोग्गल्लाना सतिपि महासावकत्ते सावकपारमिया मत्थके सब्बसावकानं अग्गभावे ठितत्ता अभिनीहारमहन्तभावतो, पुब्बयोगमहन्तभावतो च ‘‘अग्गसावका’’इच्चेव वुच्चन्ति। ये पन अरियसावका अग्गसावका विय च महासावका विय च न परिमिताव, अथ खो अनेकसता अनेकसहस्सा, ते पकतिसावका। इध पाळियं आरूळ्हा पन परिमिताव गाथावसेन परिग्गहितत्ता। तथापि महासावकेसुपि केचि इध पाळियं नारूळ्हा।&lt;br&gt;&#xA;एवं तिविधापि ते अनिमित्तविमोक्खादिभेदतो तिविधा, विमोक्खसमधिगमवसेनपि तिविधा। तयो हि इमे विमोक्खा सुञ्ञतो विमोक्खो, अनिमित्तो विमोक्खो, अप्पणिहितो विमोक्खोति। ते च विमोक्खा सुञ्ञतादीहि अनिच्चानुपस्सनादीहि तीहि अनुपस्सनाहि अधिगन्तब्बा। आदितो हि अनिच्चादीसु येन केनचि आकारेन विपस्सनाभिनिवेसो होति। यदा पन वुट्ठानगामिनिया विपस्सनाय अनिच्चाकारतो सङ्खारे सम्मसन्तिया मग्गवुट्ठानं होति, तदा विपस्सना सतिपि रागनिमित्तादीनं समुग्घाटने सङ्खारनिमित्तं पन सा न विस्सज्जेतीति निप्परियायेन अनिमित्तनामं अलभमाना अत्तनो मग्गस्स अनिमित्तनामं दातुं न सक्कोतीति। किञ्चापि अभिधम्मे अनिमित्तविमोक्खो न उद्धटो, सुत्तन्ते पन रागादिनिमित्तानं समुग्घाटेन लब्भतीति।&lt;br&gt;&#xA;‘‘अनिमित्तञ्च भावेहि, मानानुसयमुज्जह।&lt;br&gt;&#xA;ततो मानाभिसमया, उपसन्तो चरिस्ससी’’ति॥ (सं॰ नि॰ १.२१२) –&lt;br&gt;&#xA;आदिना हि विपस्सनाय अनिमित्तविमोक्खभावो अनुत्तरस्स अनिमित्तविमोक्खभावो च वुत्तो। यदा वुट्ठानगामिनिया विपस्सनाय दुक्खतो सङ्खारे सम्मसन्तिया मग्गवुट्ठानं होति, तदा विपस्सना रागपणिधिआदीनं समुग्घाटनेन अप्पणिहितनामं लभतीति अप्पणिहितविमोक्खं नाम होति। तदनन्तरो च मग्गो अप्पणिहितविमोक्खो। यदा पन वुट्ठानगामिनिया विपस्सनाय अनत्ताकारेन सम्मसन्तिया मग्गवुट्ठानं होति, तदा विपस्सना अत्तदिट्ठिया समुग्घाटनेन सुञ्ञतनामं लभतीति सुञ्ञतविमोक्खं नाम होति। तदनन्तरो च मग्गो सुञ्ञतविमोक्खो नाम होति। इमेसु अग्गमग्गभूतेसु तीसु विमोक्खेसु इमेसं थेरानं केचि अनिमित्तविमोक्खेन मुत्ता, केचि अप्पणिहितविमोक्खेन, केचि सुञ्ञतविमोक्खेन। तेन वुत्तं – ‘‘अनिमित्तविमोक्खादिभेदतो तिविधा, विमोक्खसमधिगमेनपि तिविधा’’ति।&lt;br&gt;&#xA;पटिपदाविभागेन चतुब्बिधा। चतस्सो हि पटिपदा – दुक्खपटिपदा दन्धाभिञ्ञा, दुक्खपटिपदा खिप्पाभिञ्ञा, सुखपटिपदा दन्धाभिञ्ञा, सुखपटिपदा खिप्पाभिञ्ञाति। तत्थ रूपमुखादीसु विपस्सनाभिनिवेसेसु यो रूपमुखेन विपस्सनं अभिनिविसित्वा चत्तारि महाभूतानि परिग्गहेत्वा उपादारूपं परिग्गण्हाति अरूपं परिग्गण्हाति, रूपारूपं पन परिग्गण्हन्तो दुक्खेन कसिरेन किलमन्तो परिग्गहेतुं सक्कोति, तस्स दुक्खपटिपदा नाम होति, परिग्गहितरूपारूपस्स पन विपस्सनापरिवासे मग्गपातुभावदन्धताय दन्धाभिञ्ञा नाम होति। योपि रूपारूपं परिग्गहेत्वा नामरूपं ववत्थपेन्तो दुक्खेन कसिरेन किलमन्तो ववत्थपेति, ववत्थपिते च नामरूपे विपस्सनापरिवासं वसन्तो चिरेन मग्गं उप्पादेतुं सक्कोति, तस्सपि दुक्खपटिपदा दन्धाभिञ्ञा नाम होति। अपरो नामरूपम्पि ववत्थपेत्वा पच्चये परिग्गण्हन्तो दुक्खेन कसिरेन किलमन्तो परिग्गण्हाति। पच्चये च परिग्गहेत्वा विपस्सनापरिवासं वसन्तो चिरेन मग्गं उप्पादेति, एवम्पि दुक्खपटिपदा दन्धाभिञ्ञा नाम होति। अपरो पच्चयेपि परिग्गहेत्वा लक्खणानि पटिविज्झन्तो दुक्खेन कसिरेन किलमन्तो पटिविज्झति, पटिविद्धलक्खणो च विपस्सनापरिवासं वसन्तो चिरेन मग्गं उप्पादेति, एवम्पि दुक्खपटिपदा दन्धाभिञ्ञा नाम होति। अपरो लक्खणानिपि पटिविज्झित्वा विपस्सनाञाणे तिक्खे सूरे पसन्ने वहन्ते उप्पन्नविपस्सनानिकन्तिं परियादियमानो दुक्खेन कसिरेन किलमन्तो परियादियति, निकन्तिञ्च परियादियित्वा विपस्सनापरिवासं वसन्तो चिरेन मग्गं उप्पादेति, एवम्पि दुक्खपटिपदा दन्धाभिञ्ञा नाम होति। यथावुत्तासुयेव पटिपदासु मग्गपातुभावस्स खिप्पताय दुक्खपटिपदा खिप्पाभिञ्ञा, तासं पन पटिपदानं अकिच्छसिद्धियं मग्गपातुभावस्स दन्धताय खिप्पताय च यथाक्कमं सुखपटिपदा दन्धाभिञ्ञा, सुखपटिपदा खिप्पाभिञ्ञा च वेदितब्बा। इमासं चतस्सन्नं पटिपदानं वसेन अग्गमग्गप्पत्तिया थेरानं चतुब्बिधता वेदितब्बा। न हि पटिपदाहि विना अरियमग्गाधिगमो अत्थि। तथा हि अभिधम्मे ‘‘यस्मिं समये लोकुत्तरं झानं भावेति निय्यानिकं अपचयगामिं…पे॰… दुक्खपटिपदं दन्धाभिञ्ञ’’न्तिआदिना (ध॰ स॰ २७७) पटिपदाय सद्धिंयेव अरियमग्गो विभत्तो, तेन वुत्तं ‘‘पटिपदाविभागेन चतुब्बिधा’’ति।&lt;br&gt;&#xA;इन्द्रियाधिकविभागेन पञ्चविधा। सतिपि नेसं सच्चाभिसम्बोधसामञ्ञे एकच्चे थेरा सद्धुत्तरा, सेय्यथापि थेरो वक्कलि; एकच्चे वीरियुत्तरा, सेय्यथापि थेरो महासोणो, कोळिवीसो; एकच्चे सतुत्तरा, सेय्यथापि थेरो सोभितो, एकच्चे समाधुत्तरा, सेय्यथापि थेरो चूळपन्थको, एकच्चे पञ्ञुत्तरा, सेय्यथापि थेरो आनन्दो। तथा हि सो गतिमन्तताय अत्थकोसल्लादिवन्तताय च पसंसितो, अयञ्च विभागो पुब्बभागे लब्भमानविसेसवसेन वुत्तो। अग्गमग्गक्खणे पन सेसानम्पि इन्द्रियानं एकसभावा इच्छिताति।&lt;br&gt;&#xA;तथा पारमिप्पत्ता, पटिसम्भिदाप्पत्ता, छळभिञ्ञा, तेविज्जा, सुक्खविपस्सकाति पञ्चविधा। सावकेसु हि एकच्चे सावकपारमिया मत्थकप्पत्ता, यथा तं आयस्मा सारिपुत्तो, आयस्मा च महामोग्गल्लानो; एकच्चे अत्थपटिसम्भिदा धम्मपटिसम्भिदा निरुत्तिपटिसम्भिदा पटिभानपटिसम्भिदाति इमासं चतुन्नं पटिसम्भिदानं वसेन पटिसम्भिदाप्पत्ता; एकच्चे इद्धिविधञाणादीनं अभिञ्ञानं वसेन छळभिञ्ञा; एकच्चे पुब्बेनिवासञाणादीनं तिस्सन्नं विज्जानं वसेन तेविज्जा। ये पन खणिकसमाधिमत्ते ठत्वा विपस्सनं पट्ठपेत्वा अधिगतअग्गमग्गा, ते आदितो अन्तरन्तरा च समाधिजेन झानङ्गेन विपस्सनाब्भन्तरं पटिसन्धानानं अभावा सुक्खा विपस्सना एतेसन्ति सुक्खविपस्सका नाम। अयञ्च विभागो सावकानं साधारणभावं उपपरिक्खित्वा वुत्तो। इध पाळियं आगता नत्थेव सुक्खविपस्सका। तेनेवाह –&lt;br&gt;&#xA;‘‘पटिसम्भिदा चतस्सो, विमोक्खापि च अट्ठिमे।&lt;br&gt;&#xA;छळभिञ्ञा सच्छिकता, कतं बुद्धस्स सासन’’न्तिआदि॥ (अप॰ थेर १.१.३७४; २.४३.१४)।&lt;br&gt;&#xA;एवं पारमिप्पत्तादिवसेन पञ्चविधा।&lt;br&gt;&#xA;अनिमित्तादिवसेन छब्बिधा अनिमित्तविमुत्तोतिआदयो।&lt;br&gt;&#xA;सद्धाधुरो , पञ्ञाधुरोति दुविधा। तथा अप्पणिहितविमुत्तो पञ्ञाविमुत्तो चाति। एवं अनिमित्तविमुत्तादिवसेन च परियायविमुत्तभेदेन सत्तविधा। चतूसु हि अरूपसमापत्तीसु एकमेकं पादकं कत्वा विपस्सनं आरभित्वा अरहत्तं पत्ता चत्तारो, निरोधतो वुट्ठाय अरहत्तं पत्तो चाति पञ्च, उभतोभागविमुत्ता, सद्धाधुरपञ्ञाधुरवसेन द्वे पञ्ञाविमुत्ताति एवं विमुत्तिभेदेन सत्तविधा।&lt;br&gt;&#xA;धुरपटिपदाविभागेन अट्ठविधा। यो हि दुक्खपटिपदाय दन्धाभिञ्ञाय निय्याति, सो सद्धाधुरपञ्ञाधुरवसेन दुविधा, तथा सेसपटिपदासुपीति एवं धुरपटिपदाविभागेन अट्ठविधा।&lt;br&gt;&#xA;विमुत्तिभेदेन नवविधा। पञ्च उभतोभागविमुत्ता, द्वे पञ्ञाविमुत्ता, पञ्ञाविमुत्तियं चेतोविमुत्तियञ्च पारमिप्पत्ता द्वे अग्गसावका चाति एवं नवविधा।&lt;br&gt;&#xA;विमुत्तिवसेनेव दसविधा। चतूसु अरूपावचरज्झानेसु च एकमेकं पादकं कत्वा अरहत्तं पत्ता चत्तारो, सुक्खविपस्सकोति पञ्च पञ्ञाविमुत्ता, यथावुत्ता च उभतोभागविमुत्ता चाति एवं विमुत्तिभेदेनेव दसविधा। ते यथावुत्तेन धुरभेदेन भिज्जमाना वीसति होन्ति। पटिपदाभेदेन भिज्जमाना चत्तालीसं होन्ति। पुन पटिपदाभेदेन धुरभेदेन च भिज्जमाना असीति होन्ति। अथ ते सुञ्ञतविमुत्तादिविभागेन भिज्जमाना चत्तालीसाधिका द्वे सतानि होन्ति। पुन इन्द्रियाधिकभावेन भिज्जमाना द्विसतुत्तरं सहस्सं होन्तीति। एवं अत्तनो गुणवसेन अनेकभेदविभत्तेसु मग्गट्ठफलट्ठेसु अरियसावकेसु ये अत्तनो पटिपत्तिपवत्तिआदिके च विभावेन्ति। ये ‘‘छन्ना मे कुटिका’’तिआदिका (थेरगा॰ १) गाथा उदानादिवसेन अभासिंसु। ते च इध गाथामुखेन सङ्गहं आरूळ्हा। तेनाह – ‘‘सीहानंव नदन्तानं…पे॰… फुसित्वा अच्चुतं पद’’न्ति (थेरगा॰ निदानगाथा)। एवमेत्थ पकिण्णककथा वेदितब्बा।&lt;br&gt;&#xA;वङ्गीसत्थेरगाथावण्णना निट्ठिता।&lt;br&gt;&#xA;महानिपातवण्णना निट्ठिता।&lt;br&gt;&#xA;बदरतित्थमहाविहारवासिना आचरियधम्मपालत्थेरेन कता&lt;br&gt;&#xA;थेरगाथावण्णना निट्ठिता।&lt;/p&gt;</description>
    </item>
  </channel>
</rss>
