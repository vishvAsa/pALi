<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ पञ्चक-छक्क-सत्तकनिपात-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/</link>
    <description>Recent content in &#43;०३ पञ्चक-छक्क-सत्तकनिपात-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/index.xml" rel="self" type="application/rss+xml" />
    <item>
      <title>०१. आहुनेय्यवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_Ahuneyyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_Ahuneyyavaggo/</guid>
      <description>&lt;p&gt;१. आहुनेय्यवग्गो&lt;/p&gt;&#xA;&lt;h2 id=&#34;१-पठमआहनययसततवणणन&#34;&gt;१. पठमआहुनेय्यसुत्तवण्णना&lt;/h2&gt;&#xA;&lt;p&gt;१. छक्कनिपातस्स पठमे इध, भिक्खवे, भिक्खूति, भिक्खवे, इमस्मिं सासने भिक्खु। नेव सुमनो होति न दुम्मनोति इट्ठारम्मणे रागसहगतेन सोमनस्सेन सुमनो वा अनिट्ठारम्मणे दोससहगतेन दोमनस्सेन दुम्मनो वा न होति। उपेक्खको विहरति सतो सम्पजानोति मज्झत्तारम्मणे असमपेक्खनेन अञ्ञाणुपेक्खाय उपेक्खकभावं अनापज्जित्वा सतो सम्पजानो हुत्वा आरम्मणे मज्झत्तो विहरति। इमस्मिं सुत्ते खीणासवस्स सततविहारो कथितो।&lt;/p&gt;&#xA;&lt;h2 id=&#34;२-दतयआहनययसततवणणन&#34;&gt;२. दुतियआहुनेय्यसुत्तवण्णना&lt;/h2&gt;&#xA;&lt;p&gt;२-४. दुतिये अनेकविहितं इद्धिविधन्तिआदीनि विसुद्धिमग्गे वुत्तानेव। आसवानं खया अनासवन्ति आसवानं खयेन अनासवं, न चक्खुविञ्ञाणादीनं विय अभावेनाति। इमस्मिं सुत्ते खीणासवस्स अभिञ्ञा पटिपाटिया कथिता। ततियचतुत्थेसु खीणासवो कथितो।&lt;/p&gt;</description>
    </item>
    <item>
      <title>०१. धनवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_dhanavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_dhanavaggo/</guid>
      <description>&lt;p&gt;१. धनवग्गो&lt;/p&gt;&#xA;&lt;h2 id=&#34;१-५-पठमपयसततदवणणन&#34;&gt;१-५. पठमपियसुत्तादिवण्णना&lt;/h2&gt;&#xA;&lt;p&gt;१-५. सत्तकनिपातस्स पठमे अनवञ्ञत्तिकामोति अभिञ्ञातभावकामो। ततिये योनिसो विचिने धम्मन्ति उपायेन चतुसच्चधम्मं विचिनाति। पञ्ञायत्थं विपस्सतीति सहविपस्सनाय मग्गपञ्ञाय सच्चधम्मं विपस्सति। पज्जोतस्सेवाति दीपस्सेव। विमोक्खो होति चेतसोति तस्स इमेहि बलेहि समन्नागतस्स खीणासवस्स दीपनिब्बानं विय चरिमकचित्तस्स वत्थारम्मणेहि विमोक्खो होति, गतट्ठानं न पञ्ञायति। चतुत्थे सद्धो होतीतिआदीनि पञ्चकनिपाते वण्णितानेव। पञ्चमे धनानीति अदालिद्दियकरणट्ठेन धनानि।&lt;/p&gt;&#xA;&lt;h2 id=&#34;७-उगगसततवणणन&#34;&gt;७. उग्गसुत्तवण्णना&lt;/h2&gt;&#xA;&lt;p&gt;७. सत्तमे उग्गो राजमहामत्तोति पसेनदिकोसलस्स महाअमच्चो। उपसङ्कमीति भुत्तपातरासो उपसङ्कमि। अड्ढोति निधानगतेन धनेन अड्ढो। मिगारो रोहणेय्योति रोहणसेट्ठिनो नत्तारं मिगारसेट्ठिं सन्धायेवमाह। महद्धनोति वळञ्जनधनेन महद्धनो। महाभोगोति उपभोगपरिभोगभण्डस्स महन्तताय महाभोगो। हिरञ्ञस्साति सुवण्णस्सेव। सुवण्णामेव हिस्स कोटिसङ्ख्यं अहोसि। रूपियस्साति सेसस्स तट्टकसरकअत्थरणपावुरणादिनो परिभोगपरिक्खारस्स पमाणसङ्खाने वादोयेव नत्थि।&lt;/p&gt;</description>
    </item>
    <item>
      <title>०१. सेखबलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_sekhabalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/01_sekhabalavaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;पञ्चकनिपात-अट्ठकथा&lt;br&gt;&#xA;१. पठमपण्णासकम्&lt;br&gt;&#xA;१. सेखबलवग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;१. पञ्चकनिपातस्स पठमे सत्तन्नं सेखानं बलानीति सेखबलानि। सद्धाबलादीसु अस्सद्धिये न कम्पतीति सद्धाबलम्। अहिरिके न कम्पतीति हिरीबलम्। अनोत्तप्पे न कम्पतीति ओत्तप्पबलम्। कोसज्जे न कम्पतीति वीरियबलम्। अविज्जाय न कम्पतीति पञ्ञाबलम्। तस्माति यस्मा इमानि सत्तन्नं सेखानं बलानि, तस्मा।&lt;/p&gt;&#xA;&lt;h2 id=&#34;२-वतथतसततवणणन&#34;&gt;२. वित्थतसुत्तवण्णना&lt;/h2&gt;&#xA;&lt;p&gt;२. दुतिये कायदुच्चरितेनातिआदीसु उपयोगत्थे करणवचनं, हिरीयितब्बानि कायदुच्चरितादीनि हिरीयति जिगुच्छतीति अत्थो। ओत्तप्पनिद्देसे हेत्वत्थे करणवचनं, कायदुच्चरितादीहि ओत्तप्पस्स हेतुभूतेहि ओत्तप्पति भायतीति अत्थो।&lt;br&gt;&#xA;आरद्धवीरियोति पग्गहितवीरियो अनोसक्कितमानसो। पहानायाति पहानत्थाय। उपसम्पदायाति पटिलाभत्थाय। थामवाति वीरियथामेन समन्नागतो। दळ्हपरक्कमोति थिरपरक्कमो। अनिक्खित्तधुरो कुसलेसु धम्मेसूति कुसलेसु धम्मेसु अनोरोपितधुरो अनोसक्कितवीरियो।&lt;br&gt;&#xA;उदयत्थगामिनियाति पञ्चन्नं खन्धानं उदयवयगामिनिया उदयञ्च वयञ्च पटिविज्झितुं समत्थाय। पञ्ञाय समन्नागतोति विपस्सनापञ्ञाय चेव मग्गपञ्ञाय च समङ्गिभूतो। अरियायाति विक्खम्भनवसेन च समुच्छेदवसेन च किलेसेहि आरका ठिताय परिसुद्धाय। निब्बेधिकायाति सा च अभिनिविज्झनतो निब्बेधिकाति वुच्चति, ताय समन्नागतोति अत्थो। तत्थ मग्गपञ्ञा समुच्छेदवसेन अनिब्बिद्धपुब्बं अप्पदालितपुब्बं लोभक्खन्धं दोसक्खन्धं मोहक्खन्धं निब्बिज्झति पदालेतीति निब्बेधिका, विपस्सनापञ्ञा तदङ्गवसेन निब्बेधिका, मग्गपञ्ञाय पटिलाभसंवत्तनतो तब्बिपस्सना निब्बेधिकाति वत्तुं वट्टति। सम्मा दुक्खक्खयगामिनियाति इधापि मग्गपञ्ञा सम्मा हेतुना नयेन वट्टदुक्खञ्च किलेसदुक्खञ्च खेपयमाना गच्छतीति सम्मा दुक्खक्खयगामिनी नाम, विपस्सनापञ्ञा तदङ्गवसेन वट्टदुक्खञ्च किलेसदुक्खञ्च खेपयमाना गच्छतीति दुक्खक्खयगामिनी। दुक्खक्खयगामिनिया वा मग्गपञ्ञाय पटिलाभाय संवत्तनतोपेसा दुक्खक्खयगामिनीति वेदितब्बा। इति इमस्मिं सुत्ते पञ्च बलानि मिस्सकानेव कथितानि, तथा पञ्चमे।&lt;/p&gt;</description>
    </item>
    <item>
      <title>०२. अनुसयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_anusayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_anusayavaggo/</guid>
      <description>&lt;p&gt;२. अनुसयवग्गो&lt;/p&gt;&#xA;&lt;h2 id=&#34;३-कलसततवणणन&#34;&gt;३. कुलसुत्तवण्णना&lt;/h2&gt;&#xA;&lt;p&gt;१३. दुतियस्स ततिये नालन्ति न युत्तं नानुच्छविकम्। न मनापेनाति न मनम्हि अप्पनकेन आकारेन निसिन्नासनतो पच्चुट्ठेन्ति, अनादरमेव दस्सेन्ति। सन्तमस्स परिगुहन्तीति विज्जमानम्पि देय्यधम्मं एतस्स निगुहन्ति पटिच्छादेन्ति। असक्कच्चं देन्ति नो सक्कच्चन्ति लूखं वा होतु पणीतं वा, असहत्था अचित्तीकारेन देन्ति, नो चित्तीकारेन।&lt;/p&gt;&#xA;&lt;h2 id=&#34;४-पगगलसततवणणन&#34;&gt;४. पुग्गलसुत्तवण्णना&lt;/h2&gt;&#xA;&lt;p&gt;१४. चतुत्थे उभतोभागविमुत्तोति द्वीहि भागेहि विमुत्तो, अरूपसमापत्तिया रूपकायतो विमुत्तो, मग्गेन नामकायतो। सो चतुन्नं अरूपसमापत्तीनं एकेकतो वुट्ठाय सङ्खारे सम्मसित्वा अरहत्तं पत्तानं चतुन्नं, निरोधा वुट्ठाय अरहत्तं पत्तअनागामिनो च वसेन पञ्चविधो होति। पाळि पनेत्थ ‘‘कतमो च पुग्गलो उभतोभागविमुत्तो? इधेकच्चो पुग्गलो अट्ठ विमोक्खे कायेन फुसित्वा विहरति, पञ्ञाय चस्स दिस्वा आसवा परिक्खीणा होन्ती’’ति (पु॰ प॰ २०८) एवं अट्ठविमोक्खलाभिनो वसेन आगता।&lt;br&gt;&#xA;पञ्ञाय विमुत्तोति पञ्ञाविमुत्तो। सो सुक्खविपस्सको, चतूहि झानेहि वुट्ठाय अरहत्तं पत्ता चत्तारो चाति इमेसं वसेन पञ्चविधो होति। पाळि पनेत्थ अट्ठविमोक्खपटिक्खेपवसेनेव आगता। यथाह – ‘‘न हेव खो अट्ठ विमोक्खे कायेन फुसित्वा विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति पुग्गलो पञ्ञाविमुत्तो’’ति।&lt;br&gt;&#xA;फुट्ठन्तं सच्छिकतोति कायसक्खी। सो झानफस्सं पठमं फुसति, पच्छा निरोधं निब्बानं सच्छिकरोति। सो सोतापत्तिफलट्ठं आदिं कत्वा याव अरहत्तमग्गट्ठा छब्बिधो होति। तेनाह – ‘‘इधेकच्चो पुग्गलो अट्ठ विमोक्खे कायेन फुसित्वा विहरति, पञ्ञाय चस्स दिस्वा एकच्चे आसवा परिक्खीणा होन्ति। अयं वुच्चति पुग्गलो कायसक्खी’’ति (पु॰ प॰ २०८)।&lt;br&gt;&#xA;दिट्ठन्तं पत्तोति दिट्ठिप्पत्तो। तत्रिदं सङ्खेपलक्खणं – दुक्खा सङ्खारा, सुखो निरोधोति ञातं होति दिट्ठं विदितं सच्छिकतं फुसितं पञ्ञायाति दिट्ठिप्पत्तो। वित्थारतो पन सोपि कायसक्खी विय छब्बिधो होति। तेनेवाह – ‘‘इधेकच्चो पुग्गलो ‘इदं दुक्ख’न्ति यथाभूतं पजानाति…पे॰… ‘अयं दुक्खनिरोधगामिनी पटिपदा’ति यथाभूतं पजानाति, तथागतप्पवेदिता चस्स धम्मा पञ्ञाय वोदिट्ठा होन्ति वोचरिता पञ्ञाय…पे॰… अयं वुच्चति पुग्गलो दिट्ठिप्पत्तो’’ति।&lt;br&gt;&#xA;सद्धाय विमुत्तोति सद्धाविमुत्तो। सोपि वुत्तनयेनेव छब्बिधो होति। तेनाह – ‘‘इधेकच्चो पुग्गलो ‘इदं दुक्ख’न्ति यथाभूतं पजानाति…पे॰… ‘अयं दुक्खनिरोधगामिनी पटिपदा’ति यथाभूतं पजानाति, तथागतप्पवेदिता चस्स धम्मा पञ्ञाय वोदिट्ठा होन्ति वोचरिता पञ्ञाय…पे॰… नो च खो यथादिट्ठिप्पत्तस्स। अयं वुच्चति पुग्गलो सद्धाविमुत्तो’’ति। एतस्स हि सद्धाविमुत्तस्स पुब्बभागमग्गक्खणे सद्दहन्तस्स विय ओकप्पेन्तस्स विय अधिमुच्चन्तस्स विय च किलेसक्खयो होति, दिट्ठिप्पत्तस्स पुब्बभागमग्गक्खणे किलेसच्छेदकञाणं अदन्धं तिखिणं सूरं हुत्वा वहति। तस्मा यथा नाम नातितिखिणेन असिना कदलिं छिन्दन्तस्स छिन्नट्ठानं मट्ठं न होति, असि सीघं न वहति, सद्दो सुय्यति, बलवतरो वायामो कातब्बो होति, एवरूपा सद्धाविमुत्तस्स पुब्बभागमग्गभावना। यथा पन सुनिसितेन असिना कदलिं छिन्दन्तस्स छिन्नट्ठानं मट्ठं होति, असि सीघं वहति, सद्दो न सुय्यति, बलववायामकिच्चं न होति, एवरूपा पञ्ञाविमुत्तस्स पुब्बभागमग्गभावना वेदितब्बा।&lt;br&gt;&#xA;धम्मं अनुस्सरतीति धम्मानुसारी। धम्मोति पञ्ञा, पञ्ञापुब्बङ्गमं मग्गं भावेतीति अत्थो। सद्धानुसारिम्हिपि एसेव नयो। उभोपेते सोतापत्तिमग्गट्ठायेव। वुत्तम्पि चेतं – ‘‘यस्स पुग्गलस्स सोतापत्तिफलसच्छिकिरियाय पटिपन्नस्स पञ्ञिन्द्रियं अधिमत्तं होति, पञ्ञावाहिं पञ्ञापुब्बङ्गमं अरियमग्गं भावेति। अयं वुच्चति पुग्गलो धम्मानुसारी। यस्स पुग्गलस्स सोतापत्तिफलसच्छिकिरियाय पटिपन्नस्स सद्धिन्द्रियं अधिमत्तं होति, सद्धावाहिं सद्धापुब्बङ्गमं अरियमग्गं भावेति। अयं वुच्चति पुग्गलो सद्धानुसारी’’ति (पु॰ प॰ २०८)। अयमेत्थ सङ्खेपो, वित्थारतो पनेसा उभतोभागविमुत्तादिकथा विसुद्धिमग्गे (विसुद्धि॰ २.७७१, ८८९) पञ्ञाभावनाधिकारे वुत्ता। तस्मा तत्थ वुत्तनयेनेव वेदितब्बाति।&lt;/p&gt;</description>
    </item>
    <item>
      <title>०२. बलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_balavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_balavaggo/</guid>
      <description>&lt;p&gt;२. बलवग्गो&lt;/p&gt;&#xA;&lt;h2 id=&#34;१-अननससतसततवणणन&#34;&gt;१. अननुस्सुतसुत्तवण्णना&lt;/h2&gt;&#xA;&lt;p&gt;११. दुतियस्स पठमे पुब्बाहं, भिक्खवे, अननुस्सुतेसु धम्मेसूति अहं, भिक्खवे, पुब्बे अननुस्सुतेसु चतूसु सच्चधम्मेसु। अभिञ्ञावोसानपारमिप्पत्तो पटिजानामीति चतूसु सच्चेसु चतूहि मग्गेहि सोळसविधस्स किच्चस्स करणेन अभिजानित्वा वोसानपारमिं सब्बेसं किच्चानं निट्ठितत्ता कतकिच्चभावं पारं पत्तो पटिजानामीति महाबोधिपल्लङ्के अत्तनो आगमनीयगुणं दस्सेति। तथागतस्साति अट्ठहि कारणेहि तथागतस्स। तथागतबलानीति यथा तेहि गन्तब्बं, तथेव गतानि पवत्तानि ञाणबलानि। आसभं ठानन्ति सेट्ठट्ठानम्। सीहनादन्ति अभीतनादम्। ब्रह्मचक्कन्ति सेट्ठचक्कम्। पवत्तेतीति कथेति।&lt;/p&gt;&#xA;&lt;h2 id=&#34;२-कटसततवणणन&#34;&gt;२. कूटसुत्तवण्णना&lt;/h2&gt;&#xA;&lt;p&gt;१२. दुतिये सेखबलानीति सेखानं ञाणबलानि। अग्गन्ति उत्तमम्। सेसबलानि गोपानसियो कूटं विय सङ्गण्हातीति सङ्गाहिकम्। तानेव बलानि संहतानि करोतीति सङ्घातनियम्।&lt;/p&gt;</description>
    </item>
    <item>
      <title>०२. सारणीयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_sAraNIyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/02_sAraNIyavaggo/</guid>
      <description>&lt;p&gt;२. सारणीयवग्गो&lt;/p&gt;&#xA;&lt;h2 id=&#34;१-पठमसरणयसततवणणन&#34;&gt;१. पठमसारणीयसुत्तवण्णना&lt;/h2&gt;&#xA;&lt;p&gt;११. दुतियस्स पठमे सारणीयाति सरितब्बयुत्तका। मेत्तं कायकम्मन्ति मेत्तेन चित्तेन कातब्बं कायकम्मम्। वचीकम्ममनोकम्मेसुपि एसेव नयो। इमानि च पन भिक्खूनं वसेन आगतानि, गिहीसुपि लब्भन्ति। भिक्खूनञ्हि मेत्तेन चित्तेन आभिसमाचारिकधम्मपूरणं मेत्तं कायकम्मं नाम। गिहीनं चेतियवन्दनत्थाय बोधिवन्दनत्थाय सङ्घनिमन्तनत्थाय गमनं, गामं पिण्डाय पविट्ठे भिक्खू दिस्वा पच्चुग्गमनं, पत्तपटिग्गहणं, आसनपञ्ञापनं, अनुगमनन्ति एवमादिकं मेत्तं कायकम्मं नाम।&lt;br&gt;&#xA;भिक्खूनं मेत्तेन चित्तेन आचारपण्णत्तिसिक्खापनं, कम्मट्ठानकथनं, धम्मदेसना, तेपिटकम्पि बुद्धवचनं मेत्तं वचीकम्मं नाम। गिहीनं ‘‘चेतियवन्दनाय गच्छाम, बोधिवन्दनाय गच्छाम, धम्मस्सवनं करिस्साम, दीपमालापुप्फपूजं करिस्साम, तीणि सुचरितानि समादाय वत्तिस्साम, सलाकभत्तादीनि दस्साम, वस्सावासिकं दस्साम, अज्ज सङ्घस्स चत्तारो पच्चये दस्साम, सङ्घं निमन्तेत्वा खादनीयादीनि संविदहथ, आसनानि पञ्ञापेथ, पानीयं उपट्ठापेथ, सङ्घं पच्चुग्गन्त्वा आनेथ, पञ्ञत्तासने निसीदापेत्वा उस्साहजाता वेय्यावच्चं करोथा’’तिआदिवचनकाले मेत्तं वचीकम्मं नाम।&lt;br&gt;&#xA;भिक्खूनं पातोव उट्ठाय सरीरपटिजग्गनं चेतियङ्गणवत्तादीनि च कत्वा विवित्तासने निसीदित्वा ‘‘इमस्मिं विहारे भिक्खू सुखी होन्तु अवेरा अब्यापज्झा’’ति चिन्तनं मेत्तं मनोकम्मं नाम। गिहीनं ‘‘अय्या सुखी होन्तु अवेरा अब्यापज्झा’’ति चिन्तनं मेत्तं मनोकम्मं नाम।&lt;br&gt;&#xA;आवि चेव रहो चाति सम्मुखा च परम्मुखा च। तत्थ नवकानं चीवरकम्मादीसु सहायभावगमनं सम्मुखा मेत्तं कायकम्मं नाम, थेरानं पन पादधोवनदानादिभेदं सब्बम्पि सामीचिकम्मं सम्मुखा मेत्तं कायकम्मं नाम। उभयेहिपि दुन्निक्खित्तानं दारुभण्डादीनं तेसु अवञ्ञं अकत्वा अत्तना दुन्निक्खित्तानं विय पटिसामनं परम्मुखा मेत्तं कायकम्मं नाम। ‘‘देवत्थेरो तिस्सत्थेरो’’ति एवं पग्गय्ह वचनं सम्मुखा मेत्तं वचीकम्मं नाम। विहारे असन्तं पन पटिपुच्छन्तस्स ‘‘कहं अम्हाकं देवत्थेरो, कहं अम्हाकं तिस्सत्थेरो, कदा नु खो आगमिस्सती’’ति एवं ममायनवचनं परम्मुखा मेत्तं वचीकम्मं नाम। मेत्तासिनेहसिनिद्धानि पन नयनानि उम्मीलेत्वा पसन्नेन मुखेन ओलोकनं सम्मुखा मेत्तं मनोकम्मं नाम। ‘‘देवत्थेरो तिस्सत्थेरो अरोगो होतु अप्पाबाधो’’ति समन्नाहरणं परम्मुखा मेत्तं मनोकम्मं नाम।&lt;br&gt;&#xA;लाभाति चीवरादयो लद्धपच्चया। धम्मिकाति कुहनादिभेदं मिच्छाजीवं वज्जेत्वा धम्मेन समेन भिक्खाचरियवत्तेन उप्पन्ना। अन्तमसो पत्तपरियापन्नमत्तम्पीति पच्छिमकोटिया पत्तपरियापन्नं पत्तस्स अन्तोगतं द्वत्तिकटच्छुभिक्खामत्तम्पि। अप्पटिविभत्तभोगीति एत्थ द्वे पटिविभत्तानि नाम आमिसपटिविभत्तं पन पुग्गलपटिविभत्तञ्च। तत्थ ‘‘एत्तकं दस्सामि, एत्तकं न दस्सामी’’ति एवं चित्तेन पटिविभजनं आमिसपटिविभत्तं नाम। ‘‘असुकस्स दस्सामि, असुकस्स न दस्सामी’’ति एवं चित्तेन विभजनं पन पुग्गलपटिविभत्तं नाम। तदुभयम्पि अकत्वा यो अप्पटिविभत्तं भुञ्जति, अयं अप्पटिविभत्तभोगी नाम। सीलवन्तेहि सब्रह्मचारीहि साधारणभोगीति एत्थ साधारणभोगिनो इदं लक्खणं – यं यं पणीतं लभति, तं तं नेव लाभेनलाभं-निजिगीसनतामुखेन गिहीनं देति, न अत्तना परिभुञ्जति, पटिग्गण्हन्तो च ‘‘सङ्घेन साधारणं होतू’’ति गहेत्वा घण्टिं पहरित्वा परिभुञ्जितब्बं सङ्घसन्तकं विय पस्सति।&lt;br&gt;&#xA;इमं पन सारणीयधम्मं को पूरेति, को न पूरेति? दुस्सीलो ताव न पूरेति। न हि तस्स सन्तकं सीलवन्ता गण्हन्ति। परिसुद्धसीलो पन वत्तं अखण्डेन्तो पूरेति। तत्रिदं वत्तं – यो हि ओदिस्सकं कत्वा मातु वा पितु वा आचरियुपज्झायादीनं वा देति, सो दातब्बं देति। सारणीयधम्मो पनस्स न होति, पलिबोधजग्गनं नाम होति। सारणीयधम्मो हि मुत्तपलिबोधस्स वट्टति। तेन पन ओदिस्सकं देन्तेन गिलानगिलानुपट्ठाकआगन्तुकगमिकानञ्चेव नवपब्बजितस्स च सङ्घाटिपत्तग्गहणं अजानन्तस्स दातब्बम्। एतेसं दत्वा अवसेसं थेरासनतो पट्ठाय थोकं थोकं अदत्वा यो यत्तकं गण्हाति, तस्स तत्तकं दातब्बम्। अवसिट्ठे असति पुन पिण्डाय चरित्वा थेरासनतो पट्ठाय यं यं पणीतं, तं तं दत्वा सेसं भुञ्जितब्बम्। ‘‘सीलवन्तेही’’ति वचनतो दुस्सीलस्स अदातुम्पि वट्टति।&lt;br&gt;&#xA;अयं पन सारणीयधम्मो सुसिक्खिताय परिसाय सुपूरो होति, सुसिक्खिताय हि परिसाय यो अञ्ञतो लभति, सो न गण्हाति। अञ्ञतो अलभन्तोपि पमाणयुत्तमेव गण्हति, न अतिरेकम्। अयं पन सारणीयधम्मो एवं पुनप्पुनं पिण्डाय चरित्वा लद्धं लद्धं देन्तस्सापि द्वादसहि वस्सेहि पूरेति, न ततो ओरम्। सचे हि द्वादसमे वस्से सारणीयधम्मपूरको पिण्डपातपूरं पत्तं आसनसालायं ठपेत्वा न्हायितुं गच्छति, सङ्घत्थेरो च ‘‘कस्सेसो पत्तो’’ति वत्वा ‘‘सारणीयधम्मपूरकस्सा’’ति वुत्ते ‘‘आहरथ न’’न्ति सब्बं पिण्डपातं विचारेत्वाव भुञ्जित्वा रित्तपत्तं ठपेति। अथ खो सो भिक्खु रित्तपत्तं दिस्वा ‘‘मय्हं असेसेत्वाव परिभुञ्जिंसू’’ति दोमनस्सं उप्पादेति, सारणीयधम्मो भिज्जति, पुन द्वादस वस्सानि पूरेतब्बो होति। तित्थियपरिवाससदिसो हेस, सकिं खण्डे जाते पुन पूरेतब्बोव। यो पन ‘‘लाभा वत मे, सुलद्धं वत मे, यस्स मे पत्तगतं अनापुच्छाव सब्रह्मचारी परिभुञ्जन्ती’’ति सोमनस्सं जनेति, तस्स पुण्णो नाम होति।&lt;br&gt;&#xA;एवं पूरितसारणीयधम्मस्स पन नेव इस्सा न मच्छरियं होति, मनुस्सानं पियो होति, अमनुस्सानं पियो होति, सुलभपच्चयो। पत्तगतमस्स दिय्यमानम्पि न खीयति, भाजनीयभण्डट्ठाने अग्गभण्डं लभति, भये वा छातके वा पत्ते देवता उस्सुक्कं आपज्जन्ति।&lt;br&gt;&#xA;तत्रिमानि वत्थूनि – सेनगिरिवासी तिस्सत्थेरो किर महागिरिगामं उपनिस्साय वसति, पञ्ञास महाथेरा नागदीपं चेतियवन्दनत्थाय गच्छन्ता गिरिगामे पिण्डाय चरित्वा किञ्चि अलद्धा निक्खमिंसु। थेरो पविसन्तो ते दिस्वा पुच्छि – ‘‘लद्धं, भन्ते’’ति? विचरिम्हा, आवुसोति। सो अलद्धभावं ञत्वा आह – ‘‘भन्ते, यावाहं आगच्छामि, ताव इधेव होथा’’ति। मयं, आवुसो, पञ्ञास जना पत्ततेमनमत्तम्पि न लभिम्हाति। भन्ते, नेवासिका नाम पटिबला होन्ति, अलभन्तापि भिक्खाचारमग्गसभागं जानन्तीति। थेरा आगमेसुम्। थेरो गामं पाविसि। धुरगेहेयेव महाउपासिका खीरभत्तं सज्जेत्वा थेरं ओलोकयमाना ठिता थेरस्स द्वारं सम्पत्तस्सेव पत्तं पूरेत्वा अदासि। सो तं आदाय थेरानं सन्तिकं गन्त्वा ‘‘गण्हथ , भन्ते’’ति सङ्घत्थेरं आह। थेरो ‘‘अम्हेहि एत्तकेहि किञ्चि न लद्धं, अयं सीघमेव गहेत्वा आगतो, किं नु खो’’ति सेसानं मुखं ओलोकेसि। थेरो ओलोकनाकारेनेव ञत्वा, ‘‘भन्ते, धम्मेन समेन लद्धो, निक्कुक्कुच्चा गण्हथा’’ति आदितो पट्ठाय सब्बेसं यावदत्थं दत्वा अत्तनापि यावदत्थं भुञ्जि।&lt;br&gt;&#xA;अथ नं भत्तकिच्चावसाने थेरा पुच्छिंसु – ‘‘कदा, आवुसो, लोकुत्तरधम्मं पटिविज्झी’’ति? नत्थि मे, भन्ते, लोकुत्तरधम्मोति। झानलाभीसि, आवुसोति। एतम्पि, भन्ते, नत्थीति? ननु, आवुसो, पाटिहारियन्ति। सारणीयधम्मो मे, भन्ते, पूरितो, तस्स मे पूरितकालतो पट्ठाय सचेपि भिक्खुसतसहस्सं होति, पत्तगतं न खीयतीति। साधु साधु, सप्पुरिस, अनुच्छविकमिदं तुय्हन्ति। इदं ताव पत्तगतं न खीयतीति एत्थ वत्थु।&lt;br&gt;&#xA;अयमेव पन थेरो चेतियपब्बते गिरिभण्डमहापूजाय दानट्ठानं गन्त्वा ‘‘इमस्मिं दाने किं वरभण्ड’’न्ति पुच्छि। द्वे साटका, भन्तेति। एते मय्हं पापुणिस्सन्तीति? तं सुत्वा अमच्चो रञ्ञो आरोचेसि – ‘‘एको दहरो एवं वदती’’ति। ‘‘दहरस्स एवं चित्तं, महाथेरानं पन सुखुमसाटका वट्टन्ती’’ति वत्वा ‘‘महाथेरानं दस्सामी’’ति ठपेसि। तस्स भिक्खुसङ्घे पटिपाटिया ठिते देन्तस्स मत्थके ठपितापि ते साटका हत्थं नारोहन्ति, अञ्ञेव आरोहन्ति। दहरस्स दानकाले पन हत्थं आरुळ्हा। सो तस्स हत्थे ठपेत्वा अमच्चस्स मुखं ओलोकेत्वा दहरं निसीदापेत्वा दानं दत्वा सङ्घं विस्सज्जेत्वा दहरस्स सन्तिके निसीदित्वा ‘‘कदा, भन्ते, इमं धम्मं पटिविज्झित्था’’ति आह। सो परियायेनपि असन्तं अवदन्तो ‘‘नत्थि मय्हं, महाराज, लोकुत्तरधम्मो’’ति आह। ननु, भन्ते, पुब्बेव अवचुत्थाति। आम, महाराज, सारणीयधम्मपूरको अहं, तस्स मे धम्मस्स पूरितकालतो पट्ठाय भाजनीयभण्डट्ठाने अग्गभण्डं पापुणातीति। ‘‘साधु साधु, भन्ते, अनुच्छविकमिदं तुम्हाक’’न्ति वत्वा पक्कामि। इदं भाजनीयभण्डट्ठाने अग्गभण्डं पापुणातीति एत्थ वत्थु।&lt;br&gt;&#xA;ब्राह्मणतिस्सभये पन भातरगामवासिनो नागत्थेरिया अनारोचेत्वाव पलायिंसु। थेरी पच्चूससमये ‘‘अतिविय अप्पनिग्घोसो गामो, उपधारेथ तावा’’ति दहरभिक्खुनियो आह। ता गन्त्वा सब्बेसं गतभावं ञत्वा आगम्म थेरिया आरोचेसुम्। सा सुत्वा ‘‘मा तुम्हे तेसं गतभावं चिन्तयित्थ, अत्तनो उद्देसपरिपुच्छायोनिसोमनसिकारेसुयेव योगं करोथा’’ति वत्वा भिक्खाचारवेलायं पारुपित्वा अत्तद्वादसमा गामद्वारे निग्रोधरुक्खमूले अट्ठासि। रुक्खे अधिवत्था देवता द्वादसन्नम्पि भिक्खुनीनं पिण्डपातं दत्वा, ‘‘अय्ये, अञ्ञत्थ मा गच्छथ, निच्चं इधेव आगच्छेय्याथा’’ति आह। थेरिया पन कनिट्ठभाता नागत्थेरो नाम अत्थि। सो ‘‘महन्तं भयं, न सक्का यापेतुं, परतीरं गमिस्सामी’’ति अत्तद्वादसमोव अत्तनो वसनट्ठाना निक्खन्तो ‘‘थेरिं दिस्वा गमिस्सामी’’ति भातरगामं आगतो। थेरी ‘‘थेरा आगता’’ति सुत्वा तेसं सन्तिकं गन्त्वा ‘‘किं अय्या’’ति पुच्छि। सो तं पवत्तिं आरोचेसि। सा ‘‘अज्ज एकदिवसं विहारेव वसित्वा स्वे गमिस्सथा’’ति आह। थेरा विहारं अगमिंसु।&lt;br&gt;&#xA;थेरी पुनदिवसे रुक्खमूले पिण्डाय चरित्वा थेरं उपसङ्कमित्वा ‘‘इमं पिण्डपातं परिभुञ्जथा’’ति आह। थेरो ‘‘वट्टिस्सति थेरी’’ति वत्वा तुण्ही अट्ठासि। धम्मिको, तात, पिण्डपातो, कुक्कुच्चं अकत्वा परिभुञ्जथाति । वट्टिस्सति थेरीति? सा पत्तं गहेत्वा आकासे खिपि, पत्तो आकासे अट्ठासि। थेरो ‘‘सत्ततालमत्ते ठितम्पि भिक्खुनीभत्तमेव थेरी’’ति वत्वा ‘‘भयं नाम सब्बकालं न होति, भये वूपसन्ते अरियवंसं कथयमानो, ‘भो पिण्डपातिक, भिक्खुनीभत्तं भुञ्जित्वा वीतिनामयित्था’ति चित्तेन अनुवदियमानो सन्थम्भितुं न सक्खिस्सामि, अप्पमत्ता होथ थेरियो’’ति मग्गं पटिपज्जि।&lt;br&gt;&#xA;रुक्खदेवतापि ‘‘सचे थेरो थेरिया हत्थतो पिण्डपातं परिभुञ्जिस्सति, न तं निवत्तेस्सामि। सचे न परिभुञ्जिस्सति, निवत्तेस्सामी’’ति चिन्तयमाना ठत्वा थेरस्स गमनं दिस्वा रुक्खा ओरुय्ह ‘‘पत्तं, भन्ते, देथा’’ति वत्वा पत्तं गहेत्वा थेरं रुक्खमूलंयेव आनेत्वा आसनं पञ्ञापेत्वा पिण्डपातं दत्वा कतभत्तकिच्चं पटिञ्ञं कारेत्वा द्वादस भिक्खुनियो द्वादस च भिक्खू सत्त वस्सानि उपट्ठहि। इदं देवता उस्सुक्कं आपज्जन्तीति एत्थ वत्थु। तत्र हि थेरी सारणीयधम्मपूरिका अहोसि।&lt;br&gt;&#xA;अखण्डानीतिआदीसु यस्स सत्तसु आपत्तिक्खन्धेसु आदिम्हि वा अन्ते वा सिक्खापदं भिन्नं होति, तस्स सीलं परियन्ते छिन्नसाटको विय खण्डं नाम। यस्स पन वेमज्झे भिन्नं, तस्स छिद्दसाटको विय छिद्दं नाम होति। यस्स पटिपाटिया द्वे तीणि भिन्नानि, तस्स पिट्ठियं वा कुच्छियं वा उट्ठितेन विसभागवण्णेन काळरत्तादीनं अञ्ञतरवण्णा गावी विय सबलं नाम होति। यस्स अन्तरन्तरा भिन्नानि, तस्स अन्तरन्तरा विसभागबिन्दुविचित्रा गावी विय कम्मासं नाम होति। यस्स पन सब्बेन सब्बं अभिन्नानि, तस्स तानि सीलानि अखण्डानि अच्छिद्दानि असबलानि अकम्मासानि नाम होन्ति। तानि पनेतानि तण्हादासब्यतो मोचेत्वा भुजिस्सभावकरणतो भुजिस्सानि, बुद्धादीहि विञ्ञूहि पसत्थत्ता विञ्ञुप्पसत्थानि, तण्हादिट्ठीहि अपरामट्ठत्ता ‘‘इदं नाम त्वं आपन्नपुब्बो’’ति केनचि परामट्ठुं असक्कुणेय्यत्ता च अपरामट्ठानि, उपचारसमाधिं अप्पनासमाधिं वा संवत्तयन्तीति समाधिसंवत्तनिकानीति वुच्चन्ति।&lt;br&gt;&#xA;सीलसामञ्ञगतो विहरतीति तेसु तेसु दिसाभागेसु विहरन्तेहि भिक्खूहि सद्धिं समानभावूपगतसीलो विहरति। सोतापन्नादीनञ्हि सीलं समुद्दन्तरेपि देवलोकेपि वसन्तानं अञ्ञेसं सोतापन्नादीनं सीलेन समानमेव होति, नत्थि मग्गसीले नानत्तम्। तं सन्धायेतं वुत्तम्।&lt;br&gt;&#xA;यायं दिट्ठीति मग्गसम्पयुत्ता सम्मादिट्ठि। अरियाति निद्दोसा। निय्यातीति निय्यानिका। तक्करस्साति यो तथाकारी होति। दुक्खक्खयायाति सब्बदुक्खक्खयत्थम्। दिट्ठिसामञ्ञगतोति समानदिट्ठिभावं उपगतो हुत्वा विहरतीति।&lt;/p&gt;</description>
    </item>
    <item>
      <title>०३. अनुत्तरियवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_anuttariyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_anuttariyavaggo/</guid>
      <description>&lt;p&gt;३. अनुत्तरियवग्गो&lt;/p&gt;&#xA;&lt;h2 id=&#34;१-२-समकसततदवणणन&#34;&gt;१-२. सामकसुत्तादिवण्णना&lt;/h2&gt;&#xA;&lt;p&gt;२१-२२. ततियस्स पठमे सामगामकेति सामकानं उस्सन्नत्ता एवंलद्धनामे गामके। पोक्खरणियायन्ति पोक्खरणियानामके विहारे। अभिक्कन्ताय रत्तियाति रत्तिया पठमयामं अतिक्कम्म मज्झिमयामे सम्पत्ते। अभिक्कन्तवण्णाति अभिक्कन्तअतिमनापवण्णा। केवलकप्पन्ति सकलकप्पम्। पोक्खरणियं ओभासेत्वाति पोक्खरणियानामकं महाविहारं अत्तनो ओभासेन फरित्वा। समनुञ्ञोति समानअनुञ्ञो समानचित्तो। दोवचस्सताति दुब्बचभावो। पापमित्तताति लामकमित्तता । इमस्मिं सुत्ते परिहानियधम्माव कथिता। दुतिये अपरिहानियधम्मा लोकुत्तरमिस्सका कथिता।&lt;/p&gt;&#xA;&lt;h2 id=&#34;३-भयसततवणणन&#34;&gt;३. भयसुत्तवण्णना&lt;/h2&gt;&#xA;&lt;p&gt;२३. ततिये कामरागरत्तायन्ति कामरागरत्तो अयम्। छन्दरागविनिबद्धोति छन्दरागेन विनिबद्धो। भयाति चित्तुत्रासभया। पङ्काति किलेसपङ्कतो। सङ्गो पङ्को च उभयन्ति सङ्गो च पङ्को च इदम्पि उभयम्। एते कामा पवुच्चन्ति, यत्थ सत्तो पुथुज्जनोति यस्मिं सङ्गे च पङ्के च पुथुज्जनो सत्तो लग्गो लग्गितो पलिबुद्धो। उपादानेति चतुब्बिधे उपादाने। जातिमरणसम्भवेति जातिया च मरणस्स च सम्भवे पच्चयभूते। अनुपादा विमुच्चन्तीति अनुपादियित्वा विमुच्चन्ति। जातिमरणसङ्खयेति जातिमरणानं सङ्खयसङ्खाते निब्बाने, निब्बानारम्मणाय विमुत्तिया विमुच्चन्तीति अत्थो। इमस्मिं ठाने विवट्टेत्वा अरहत्तमेव पत्तो एस भिक्खु। इदानि तं खीणासवं थोमेन्तो ते खेमप्पत्तातिआदिमाह। तत्थ खेमप्पत्ताति खेमभावं पत्ता। सुखिनोति लोकुत्तरसुखेन सुखिता। दिट्ठधम्माभिनिब्बुताति अब्भन्तरे किलेसाभावेन दिट्ठधम्मेयेव अभिनिब्बुता। इमस्मिं सुत्ते वट्टमेव कथेत्वा गाथासु वट्टविवटं कथितम्।&lt;/p&gt;</description>
    </item>
    <item>
      <title>०३. पञ्चङ्गिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_panchangikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_panchangikavaggo/</guid>
      <description>&lt;p&gt;३. पञ्चङ्गिकवग्गो&lt;/p&gt;&#xA;&lt;h2 id=&#34;१-पठमअगरवसततवणणन&#34;&gt;१. पठमअगारवसुत्तवण्णना&lt;/h2&gt;&#xA;&lt;p&gt;२१. ततियस्स पठमे असभागवुत्तिकोति असभागाय विसदिसाय जीवितवुत्तिया समन्नागतो । आभिसमाचारिकं धम्मन्ति उत्तमसमाचारभूतं वत्तवसेन पञ्ञत्तसीलम्। सेखं धम्मन्ति सेखपण्णत्तिसीलम्। सीलानीति चत्तारि महासीलानि। सम्मादिट्ठिन्ति विपस्सनासम्मादिट्ठिम्। सम्मासमाधिन्ति मग्गसमाधिञ्चेव फलसमाधिञ्च। इमस्मिं सुत्ते सीलादीनि मिस्सकानि कथितानि।&lt;/p&gt;&#xA;&lt;h2 id=&#34;२-दतयअगरवसततवणणन&#34;&gt;२. दुतियअगारवसुत्तवण्णना&lt;/h2&gt;&#xA;&lt;p&gt;२२. दुतिये सीलक्खन्धन्ति सीलरासिम्। सेसद्वयेपि एसेव नयो। इमे पन तयोपि खन्धा मिस्सकाव कथिताति।&lt;/p&gt;&#xA;&lt;h2 id=&#34;३-उपककलससततवणणन&#34;&gt;३. उपक्किलेससुत्तवण्णना&lt;/h2&gt;&#xA;&lt;p&gt;२३. ततिये न च पभस्सरन्ति न च पभावन्तम्। पभङ्गु चाति पभिज्जनसभावम्। अयोति काळलोहम्। लोहन्ति ठपेत्वा इध वुत्तानि चत्तारि अवसेसं लोहम्। सज्झन्ति रजतम्। चित्तस्साति चातुभूमककुसलचित्तस्स। तेभूमकस्स ताव उपक्किलेसा होन्तु, लोकुत्तरस्स कथं होन्तीति? उप्पज्जितुं अप्पदानेन। यदग्गेन हि उप्पज्जितुं न देन्ति, तदग्गेनेव ते लोकियस्सपि लोकुत्तरस्सपि उपक्किलेसा नाम होन्ति। पभङ्गु चाति आरम्मणे चुण्णविचुण्णभावूपगमनेन भिज्जनसभावम्। सम्मा समाधियति आसवानं खयायाति आसवानं खयसङ्खातस्स अरहत्तस्स अत्थाय हेतुना कारणेन समाधियति। एत्तावता चित्तं विसोधेत्वा अरहत्ते पतिट्ठितं खीणासवं दस्सेति। इदानिस्स अभिञ्ञापटिवेधं दस्सेन्तो यस्स यस्स चातिआदिमाह। तं उत्तानत्थमेवाति।&lt;/p&gt;</description>
    </item>
    <item>
      <title>०३. वज्जिसत्तकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_vajjisattakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/03_vajjisattakavaggo/</guid>
      <description>&lt;p&gt;३. वज्जिसत्तकवग्गो&lt;/p&gt;&#xA;&lt;h2 id=&#34;१-सरनददसततवणणन&#34;&gt;१. सारन्ददसुत्तवण्णना&lt;/h2&gt;&#xA;&lt;p&gt;२१. ततियस्स पठमे सारन्ददे चेतियेति एवंनामके विहारे। अनुप्पन्ने किर तथागते तत्थ सारन्ददस्स यक्खस्स निवासनट्ठानं चेतियं अहोसि, अथेत्थ भगवतो विहारं कारेसुम्। सो सारन्ददचेतियंत्वेव सङ्खं गतो। यावकीवञ्चाति यत्तकं कालम्। अभिण्हं सन्निपाताति दिवसस्स तिक्खत्तुं सन्निपतन्तापि अन्तरन्तरा सन्निपतन्तापि अभिण्हं सन्निपाताव। सन्निपातबहुलाति ‘‘हिय्योपि पुरिमदिवसम्पि सन्निपतम्ह, पुन अज्ज किमत्थं सन्निपतामा’’ति वोसानमनापज्जनेन सन्निपातबहुला। वुद्धियेव लिच्छवी वज्जीनं पाटिकङ्खा नो परिहानीति अभिण्हं असन्निपतन्ता हि दिसासु आगतं सासनं न सुणन्ति, ततो ‘‘असुकगामसीमा वा निगमसीमा वा आकुला, असुकट्ठाने चोरा परियुट्ठिता’’ति न जानन्ति। चोरापि ‘‘पमत्ता राजानो’’ति ञत्वा गामनिगमादीनि पहरन्ता जनपदं नासेन्ति। एवं राजूनं परिहानि होति । अभिण्हं सन्निपतन्ता पन तं पवत्तिं सुणन्ति, ततो बलं पेसेत्वा अमित्तमद्दनं करोन्ति। चोरापि ‘‘अप्पमत्ता राजानो, न सक्का अम्हेहि वग्गबन्धनेन विचरितु’’न्ति भिज्जित्वा पलायन्ति। एवं राजूनं वुद्धि होति। तेन वुत्तं – ‘‘वुद्धियेव लिच्छवी वज्जीनं पाटिकङ्खा नो परिहानी’’ति।&lt;br&gt;&#xA;समग्गातिआदीसु सन्निपातभेरिया निग्गताय ‘‘अज्ज मे किच्चं अत्थि मङ्गलं अत्थी’’ति विक्खेपं करोन्ता न समग्गा सन्निपतन्ति नाम। भेरिसद्दं पन सुत्वाव भुञ्जमानापि अलङ्कुरुमानापि वत्थानि निवासयमानापि अद्धभुत्ता अद्धालङ्कता वत्थं निवासेन्ताव सन्निपतन्ता समग्गा सन्निपतन्ति नाम। सन्निपतिता पन चिन्तेत्वा मन्तेत्वा कत्तब्बं कत्वा एकतोव अवुट्ठहन्ता न समग्गा वुट्ठहन्ति नाम। एवं वुट्ठितेसु हि ये पठमं गच्छन्ति, तेसं एवं होति – ‘‘अम्हेहि बाहिरकथाव सुता, इदानि विनिच्छयकथा भविस्सती’’ति। एकतो वुट्ठहन्ता पन समग्गा वुट्ठहन्ति नाम। अपिच ‘‘असुकट्ठाने गामसीमा वा निगमसीमा वा आकुला, चोरा वा परियुट्ठिता’’ति सुत्वा ‘‘को गन्त्वा अमित्तमद्दनं करिस्सती’’ति वुत्ते ‘‘अहं पठमं अहं पठम’’न्ति वत्वा गच्छन्तापि समग्गा वुट्ठहन्ति नाम। एकस्स पन कम्मन्ते ओसीदमाने सेसा पुत्तभातरो पेसेत्वा तस्स कम्मन्तं उपत्थम्भयमानापि आगन्तुकराजानं ‘‘असुकस्स गेहं गच्छतु, असुकस्स गेहं गच्छतू’’ति अवत्वा सब्बे एकतो सङ्गण्हन्तापि एकस्स मङ्गले वा रोगे वा अञ्ञस्मिं वा पन तादिसे सुखदुक्खे उप्पन्ने सब्बे तत्थ सहायभावं गच्छन्तापि समग्गा वज्जिकरणीयानि करोन्ति नाम।&lt;br&gt;&#xA;अप्पञ्ञत्तन्तिआदीसु पुब्बे अकतं सुङ्कं वा बलिं वा दण्डं वा आहरापेन्ता अप्पञ्ञत्तं पञ्ञापेन्ति नाम। पोराणपवेणिया आगतमेव पन अनाहरापेन्ता पञ्ञत्तं समुच्छिन्दन्ति नाम। चोरोति गहेत्वा दस्सिते अविचिनित्वा छेज्जभेज्जं अनुसासन्ता पोराणं वज्जिधम्मं समादाय न वत्तन्ति नाम। तेसं अपञ्ञत्तं पञ्ञापेन्तानं अभिनवसुङ्कादिपीळिता मनुस्सा ‘‘अतिउपद्दुतम्ह, के इमेसं विजिते वसिस्सन्ती’’ति पच्चन्तं पविसित्वा चोरा वा चोरसहाया वा हुत्वा जनपदं हनन्ति। पञ्ञत्तं समुच्छिन्दन्तानं पवेणिआगतानि सुङ्कादीनि अगण्हन्तानं कोसो परिहायति, ततो हत्थिअस्सबलकायओरोधादयो यथानिबद्धं वट्टं अलभमाना थामबलेन परिहायन्ति। ते नेव युद्धक्खमा होन्ति न पारिचरियक्खमा। पोराणं वज्जिधम्मं समादाय अवत्तन्तानं विजिते मनुस्सा ‘‘अम्हाकं पुत्तं पितरं भातरं अचोरंयेव चोरोति कत्वा छिन्दिंसु भिन्दिंसू’’ति कुज्झित्वा पच्चन्तं पविसित्वा चोरा वा चोरसहाया वा हुत्वा जनपदं हनन्ति। एवं राजूनं परिहानि होति। अपञ्ञत्तं न पञ्ञापेन्तानं पन ‘‘पवेणिआगतंयेव राजानो करोन्ती’’ति मनुस्सा हट्ठतुट्ठा कसिवाणिज्जादिके कम्मन्ते सम्पादेन्ति। पञ्ञत्तं असमुच्छिन्दन्तानं पवेणिआगतानि सुङ्कादीनि गण्हन्तानं कोसो वड्ढति, ततो हत्थिअस्सबलकायओरोधादयो यथानिबद्धं वट्टं लभमाना थामबलसम्पन्ना युद्धक्खमा चेव पारिचरियक्खमा च होन्ति। पोराणे वज्जिधम्मे समादाय वत्तन्तानं मनुस्सा न उज्झायन्ति। ‘‘राजानो पोराणपवेणिया करोन्ति, अट्टकुलिकसेनापतिउपराजूहि परिक्खितं सयम्पि परिक्खिपित्वा पवेणिपोत्थकं वाचापेत्वा अनुच्छविकमेव दण्डं पवत्तयन्ति, एतेसं दोसो नत्थि, अम्हाकंयेव दोसो’’ति अप्पमत्ता कम्मन्ते करोन्ति। एवं राजूनं वुद्धि होति।&lt;br&gt;&#xA;सक्करिस्सन्तीति यंकिञ्चि तेसं सक्कारं करोन्ता सुन्दरमेव करिस्सन्ति। गरुं करिस्सन्तीति गरुभावं पच्चुपट्ठपेत्वा करिस्सन्ति। मानेस्सन्तीति मनेन पियायिस्सन्ति। पूजेस्सन्तीति पच्चयपूजाय पूजेस्सन्ति। सोतब्बं मञ्ञिस्सन्तीति दिवसस्स द्वे तयो वारे उपट्ठानं गन्त्वा तेसं कथं सोतब्बं सद्धातब्बं मञ्ञिस्सन्ति। तत्थ ये एवं महल्लकानं राजूनं सक्कारादीनि न करोन्ति, ओवादत्थाय वा नेसं उपट्ठानं न गच्छन्ति, ते तेहि विस्सट्ठा अनोवदियमाना कीळापसुता रज्जतो परिहायन्ति। ये पन तथा पटिपज्जन्ति, तेसं महल्लकराजानो ‘‘इदं कातब्बं इदं न कातब्ब’’न्ति पोराणपवेणिं आचिक्खन्ति। सङ्गामं पत्वापि ‘‘एवं पविसितब्बं, एवं निक्खमितब्ब’’न्ति उपायं दस्सेन्ति। ते तेहि ओवदियमाना यथाओवादं पटिपज्जमाना सक्कोन्ति रज्जपवेणिं सन्धारेतुम्। तेन वुत्तं – ‘‘वुद्धियेव लिच्छवी वज्जीनं पाटिकङ्खा’’ति।&lt;br&gt;&#xA;कुलित्थियोति कुलघरणियो। कुलकुमारियोति अनिविद्धा तासं धीतरो। ओकस्साति वा पसय्हाति वा पसय्हाकारस्सेवेतं नामम्। ओकासातिपि पठन्ति। तत्थ ओकस्साति अवकसित्वा आकड्ढित्वा। पसय्हाति अभिभवित्वा अज्झोत्थरित्वाति अयं वचनत्थो। एवञ्हि करोन्तानं विजिते मनुस्सा ‘‘अम्हाकं गेहे पुत्तभातरोपि, खेळसिङ्घानिकादीनि मुखेन अपनेत्वा संवड्ढिता धीतरोपि इमे बलक्कारेन गहेत्वा अत्तनो घरे वासेन्ती’’ति कुपिता पच्चन्तं पविसित्वा चोरा वा चोरसहाया वा हुत्वा जनपदं हनन्ति। एवं अकरोन्तानं पन विजिते मनुस्सा अप्पोस्सुक्का सकानि कम्मानि करोन्ता राजकोसं वड्ढेन्ति। एवमेत्थ वुद्धिहानियो वेदितब्बा।&lt;br&gt;&#xA;वज्जीनं वज्जिचेतियानीति वज्जिराजूनं वज्जिरट्ठे चित्तीकतट्ठेन चेतियानीति लद्धनामानि यक्खट्ठानानि। अब्भन्तरानीति अन्तोनगरे ठितानि। बाहिरानीति बहिनगरे ठितानि। दिन्नपुब्बं कतपुब्बन्ति पुब्बे दिन्नञ्च कतञ्च। नो परिहापेस्सन्तीति अहापेत्वा यथापवत्तमेव करिस्सन्ति। धम्मिकं बलिं परिहापेन्तानञ्हि देवता आरक्खं सुसंविहितं न करोन्ति, अनुप्पन्नं दुक्खं उप्पादेतुं असक्कोन्तियोपि उप्पन्नं काससीसरोगादिं वड्ढेन्ति, सङ्गामे पत्ते सहाया न होन्ति। अपरिहापेन्तानं पन आरक्खं सुसंविहितं करोन्ति, अनुप्पन्नं सुखं उप्पादेतुं असक्कोन्तियोपि उप्पन्नं काससीसरोगादिं हरन्ति, सङ्गामसीसे सहाया होन्तीति। एवमेत्थ वुद्धिहानियो वेदितब्बा।&lt;br&gt;&#xA;धम्मिका रक्खावरणगुत्तीति एत्थ रक्खा एव यथा अनिच्छितं नागच्छति, एवं आवरणतो आवरणम्। यथा इच्छितं न नस्सति, एवं गोपायनतो गुत्ति। तत्थ बलकायेन परिवारेत्वा रक्खनं पब्बजितानं धम्मिका रक्खावरणगुत्ति नाम न होति। यथा पन विहारस्स उपवने रुक्खे न छिन्दन्ति, वाजिका वाजं न करोन्ति, पोक्खरणीसु मच्छे न गण्हन्ति, एवं करणं धम्मिका रक्खावरणगुत्ति नाम। किन्तीति केन नु खो कारणेन।&lt;br&gt;&#xA;तत्थ ये अनागतानं अरहन्तानं आगमनं न इच्छन्ति, ते अस्सद्धा होन्ति अप्पसन्ना। पब्बजिते सम्पत्ते पच्चुग्गमनं न करोन्ति, गन्त्वा न पस्सन्ति, पटिसन्थारं न करोन्ति, पञ्हं न पुच्छन्ति, धम्मं न सुणन्ति, दानं न देन्ति, अनुमोदनं न सुणन्ति, निवासनट्ठानं न संविदहन्ति। अथ नेसं अवण्णो उग्गच्छति ‘‘असुको नाम राजा अस्सद्धो अप्पसन्नो, पब्बजिते सम्पत्ते पच्चुग्गमनं न करोति…पे॰… निवासनट्ठानं न संविदहती’’ति। तं सुत्वा पब्बजिता तस्स नगरद्वारेन गच्छन्तापि नगरं न पविसन्ति। एवं अनागतानं अरहन्तानं अनागमनमेव होति। आगतानं पन फासुविहारे असति येपि अजानित्वा आगता, ते ‘‘वसिस्सामाति ताव चिन्तेत्वा आगतम्हा, इमेसं पन राजूनं इमिना नीहारेन के वसिस्सन्ती’’ति निक्खमित्वा गच्छन्ति। एवं अनागतेसु अनागच्छन्तेसु आगतेसु दुक्खं विहरन्तेसु सो दोसो पब्बजितानं अनावासो होति। ततो देवतारक्खा न होति, देवतारक्खाय असति अमनुस्सा ओकासं लभन्ति, अमनुस्सा उस्सन्ना अनुप्पन्नं ब्याधिं उप्पादेन्ति। सीलवन्तानं दस्सनपञ्हपुच्छनादिवत्थुकस्स पुञ्ञस्स अनागमो होति। विपरियायेन यथावुत्तकण्हपक्खविपरीतस्स सुक्कपक्खस्स सम्भवो होतीति एवमेत्थ वुद्धिहानियो वेदितब्बा।&lt;/p&gt;</description>
    </item>
    <item>
      <title>०४. देवतावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/04_devatAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/04_devatAvaggo/</guid>
      <description>&lt;p&gt;४. देवतावग्गो&lt;/p&gt;&#xA;&lt;h2 id=&#34;५-पठममततसततवणणन&#34;&gt;५. पठममित्तसुत्तवण्णना&lt;/h2&gt;&#xA;&lt;p&gt;३६. चतुत्थस्स पञ्चमे दुद्ददन्ति दुप्परिच्चजं महारहं भण्डकम्। दुक्करं करोतीति कातुं असुकरं कम्मं करोति। दुक्खमं खमतीति सहायस्स अत्थाय दुरधिवासं अधिवासेति। गुय्हमस्स आविकरोतीति अत्तनो गुय्हं तस्स आविकरोति। गुय्हमस्स परिगुहतीति तस्स गुय्हं अञ्ञेसं नाचिक्खति। खीणेन नातिमञ्ञतीति तस्स भोगे खीणे तेन खयेन तं नातिमञ्ञति, तस्मिं ओमानं अत्तनि च अतिमानं न करोति।&lt;/p&gt;&#xA;&lt;h2 id=&#34;६-दतयमततसततवणणन&#34;&gt;६. दुतियमित्तसुत्तवण्णना&lt;/h2&gt;&#xA;&lt;p&gt;३७. छट्ठे वत्ताति वचनकुसलो। वचनक्खमोति वचनं खमति, दिन्नं ओवादं करोति। गम्भीरन्ति गुय्हं रहस्सं झाननिस्सितं विपस्सनामग्गफलनिब्बाननिस्सितम्।&lt;/p&gt;&#xA;&lt;h2 id=&#34;७-पठमपटसमभदसततवणणन&#34;&gt;७. पठमपटिसम्भिदासुत्तवण्णना&lt;/h2&gt;&#xA;&lt;p&gt;३८. सत्तमे इदं मे चेतसो लीनत्तन्ति उप्पन्ने चेतसो लीनत्ते ‘‘इदं मे चेतसो लीनत्त’’न्ति यथासभावतो जानाति। अज्झत्तं संखित्तं नाम थिनमिद्धानुगतम्। बहिद्धा विक्खित्तं नाम पञ्चसु कामगुणेसु विक्खित्तम्। वेदनातिआदीनि पपञ्चमूलवसेन गहितानि। वेदना हि तण्हाय मूलं सुखवसेन तण्हुप्पत्तितो, सञ्ञा दिट्ठिया मूलं अविभूतारम्मणे दिट्ठिउप्पत्तितो, वितक्को मानस्स मूलं वितक्कवसेन अस्मीति मानुप्पत्तितो। सप्पायासप्पायेसूति उपकारानुपकारेसु। निमित्तन्ति कारणम्। सेसं सब्बत्थ उत्तानत्थमेवाति।&lt;br&gt;&#xA;देवतावग्गो चतुत्थो।&lt;/p&gt;</description>
    </item>
    <item>
      <title>०४. सुमनवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/04_sumanavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/04_sumanavaggo/</guid>
      <description>&lt;p&gt;४. सुमनवग्गो&lt;/p&gt;&#xA;&lt;h2 id=&#34;१-समनसततवणणन&#34;&gt;१. सुमनसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे सुमना राजकुमारीति महासक्कारं कत्वा पत्थनं पत्थेत्वा एवं लद्धनामा राजकञ्ञा। विपस्सिसम्मासम्बुद्धकालस्मिं हि नागरेसु ‘‘युद्धम्पि कत्वा सत्थारं अम्हाकं गण्हिस्सामा’’ति सेनापतिं निस्साय बुद्धप्पमुखं सङ्घं लभित्वा पटिपाटिया पुञ्ञानि कातुं आरद्धेसु सब्बपठमदिवसो सेनापतिस्स वारो अहोसि। तस्मिं दिवसे सेनापति महादानं सज्जेत्वा ‘‘अज्ज यथा अञ्ञो कोचि एकभिक्खम्पि न देति, एवं रक्खथा’’ति समन्ता पुरिसे ठपेसि। तंदिवसं सेट्ठिभरिया रोदमाना पञ्चहि कुमारिकासतेहि सद्धिं कीळित्वा आगतं धीतरं आह – ‘‘सचे, अम्म, तव पिता जीवेय्य, अज्जाहं पठमं दसबलं भोजेय्य’’न्ति। सा तं आह – ‘‘अम्म, मा चिन्तयि, अहं तथा करिस्सामि, यथा बुद्धप्पमुखो सङ्घो अम्हाकं पठमं भिक्खं भुञ्जिस्सती’’ति। ततो सतसहस्सग्घनिकाय सुवण्णपातिया निरुदकपायासं पूरेत्वा सप्पिमधुसक्खरादीहि अभिसङ्खरित्वा अञ्ञिस्सा पातिया पटिकुज्जित्वा तं सुमनमालागुळेहि परिक्खिपित्वा मालागुळसदिसं कत्वा भगवतो गामं पविसनवेलाय सयमेव उक्खिपित्वा धातिगणपरिवुता घरा निक्खमि।&lt;br&gt;&#xA;अन्तरामग्गे सेनापतिनो उपट्ठाका, ‘‘अम्म, मा इतो आगमा’’ति वदन्ति। महापुञ्ञा नाम मनापकथा होन्ति, न च तेसं पुनप्पुनं भणन्तानं कथा पटिक्खिपितुं सक्का होति। सा ‘‘चूळपित, महापित, मातुल, किस्स तुम्हे गन्तुं न देथा’’ति आह। सेनापतिना ‘‘अञ्ञस्स कस्सचि खादनीयं भोजनीयं मा देथा’’ति ठपितम्ह, अम्माति। किं पन मम हत्थे खादनीयं भोजनीयं पस्सथाति? मालागुळं पस्सामाति। किं तुम्हाकं सेनापति मालापूजम्पि कातुं न देतीति? देति, अम्माति। तेन हि अपेथाति भगवन्तं उपसङ्कमित्वा ‘‘मालागुळं गण्हथ भगवा’’ति आह। भगवा एकं सेनापतिस्स उपट्ठाकं ओलोकेत्वा मालागुळं गण्हापेसि। सा भगवन्तं वन्दित्वा ‘‘भवाभवाभिनिब्बत्तियं मे सति परितस्सनजीवितं नाम मा होतु, अयं सुमनमाला विय निब्बत्तनिब्बत्तट्ठाने पियाव होमि, नामेन च सुमनायेवा’’ति पत्थनं कत्वा सत्थारा ‘‘सुखिनी होही’’ति वुत्ता वन्दित्वा पदक्खिणं कत्वा पक्कामि।&lt;br&gt;&#xA;भगवापि सेनापतिस्स गेहं गन्त्वा पञ्ञत्तासने निसीदि। सेनापति यागुं गहेत्वा उपगञ्छि, सत्था हत्थेन पत्तं पिदहि। निसिन्नो, भन्ते, भिक्खुसङ्घोति । अत्थि नो एको अन्तरामग्गे पिण्डपातो लद्धोति? मालं अपनेत्वा पिण्डपातं अद्दस। चूळुपट्ठाको आह – ‘‘सामि मालाति मं वत्वा मातुगामो वञ्चेसी’’ति। पायासो भगवन्तं आदिं कत्वा सब्बभिक्खूनं पहोसि। सेनापति अत्तनो देय्यधम्मं अदासि। सत्था भत्तकिच्चं कत्वा मङ्गलं वत्वा पक्कामि। सेनापति ‘‘का नाम सा पिण्डपातमदासी’’ति पुच्छि। सेट्ठिधीता सामीति। सप्पञ्ञा इत्थी, एवरूपाय घरे वसन्तिया पुरिसस्स सग्गसम्पत्ति नाम न दुल्लभाति कं आनेत्वा जेट्ठकट्ठाने ठपेसि?&lt;br&gt;&#xA;सा पितुगेहे च सेनापतिगेहे च धनं गहेत्वा यावतायुकं तथागतस्स दानं दत्वा पुञ्ञानि करित्वा ततो चुता कामावचरदेवलोके निब्बत्ति। निब्बत्तक्खणेयेव जाणुप्पमाणेन ओधिना सकलं देवलोकं परिपूरयमानं सुमनवस्सं वस्सि। देवता ‘‘अयं अत्तनाव अत्तनो नामं गहेत्वा आगता’’ति ‘‘सुमना देवधीता’’त्वेवस्सा नामं अकंसु। सा एकनवुतिकप्पे देवेसु च मनुस्सेसु च संसरन्ती निब्बत्तनिब्बत्तट्ठाने अविजहितसुमनवस्सा ‘‘सुमना सुमना’’त्वेव नामा अहोसि। इमस्मिं पन काले कोसलरञ्ञो अग्गमहेसिया कुच्छिस्मिं पटिसन्धिं गण्हि। तापि पञ्चसता कुमारिका तंदिवसञ्ञेव तस्मिं तस्मिं कुले पटिसन्धिं गहेत्वा एकदिवसेयेव सब्बा मातुकुच्छितो निक्खमिंसु। तंखणंयेव जाणुप्पमाणेन ओधिना सुमनवस्सं वस्सि। तं दिस्वा राजा ‘‘पुब्बे कताभिनीहारा एसा भविस्सती’’ति तुट्ठमानसो ‘‘धीता मे अत्तनाव अत्तनो नामं गहेत्वा आगता’’ति सुमनात्वेवस्सा नामं कत्वा ‘‘मय्हं धीता न एकिकाव निब्बत्तिस्सती’’ति नगरं विचिनापेन्तो ‘पञ्च दारिकासतानि जातानी’’ति सुत्वा सब्बा अत्तनाव पोसापेसि। मासे मासे सम्पते ‘‘आनेत्वा मम धीतु दस्सेथा’’ति आह। एवमेसा महासक्कारं कत्वा पत्थनं पत्थेत्वा एवंलद्धनामाति वेदितब्बा।&lt;br&gt;&#xA;तस्सा सत्तवस्सिककाले अनाथपिण्डिकेन विहारं निट्ठापेत्वा तथागतस्स दूते पेसिते सत्था भिक्खुसङ्घपरिवारो सावत्थिं अगमासि। अनाथपिण्डिको गन्त्वा राजानं एवमाह – ‘‘महाराज, सत्थु इधागमनं अम्हाकम्पि मङ्गलं तुम्हाकम्पि मङ्गलमेव, सुमनं राजकुमारिं पञ्चहि दारिकासतेहि सद्धिं पुण्णघटे च गन्धमालादीनि च गाहापेत्वा दसबलस्स पच्चुग्गमनं पेसेथा’’ति। राजा ‘‘साधु महासेट्ठी’’ति तथा अकासि। सापि रञ्ञा वुत्तनयेनेव गन्त्वा सत्थारं वन्दित्वा गन्धमालादीहि पूजेत्वा एकमन्तं अट्ठासि। सत्था तस्सा धम्मं देसेसि। सा पञ्चहि कुमारिकासतेहि सद्धिं सोतापत्तिफले पतिट्ठासि। अञ्ञानिपि पञ्च दारिकासतानि पञ्च मातुगामसतानि पञ्च उपासकसतानि तस्मिंयेव खणे सोतापत्तिफलं पापुणिंसु। एवं तस्मिं दिवसे अन्तरामग्गेयेव द्वे सोतापन्नसहस्सानि जातानि।&lt;br&gt;&#xA;येन भगवा तेनुपसङ्कमीति कस्मा उपसङ्कमीति? पञ्हं पुच्छितुकामताय। कस्सपसम्मासम्बुद्धकाले किर सहायका द्वे भिक्खू अहेसुम्। तेसु एको सारणीयधम्मं पूरेति, एको भत्तग्गवत्तम्। सारणीयधम्मपूरको इतरं आह – ‘‘आवुसो, अदिन्नस्स फलं नाम नत्थि, अत्तना लद्धं परेसं दत्वा भुञ्जितुं वट्टती’’ति। इतरो पन आह – ‘‘आवुसो, त्वं न जानासि, देय्यधम्मं नाम विनिपातेतुं न वट्टति, अत्तनो यापनमत्तमेव गण्हन्तेन भत्तग्गवत्तं पूरेतुं वट्टती’’ति। तेसु एकोपि एकं अत्तनो ओवादे ओतारेतुं नासक्खि। द्वेपि अत्तनो पटिपत्तिं पूरेत्वा ततो चुता कामावचरदेवलोके निब्बत्तिंसु। तत्थ सारणीयधम्मपूरको इतरं पञ्चहि धम्मेहि अधिगण्हि।&lt;br&gt;&#xA;एवं ते देवेसु च मनुस्सेसु च संसरन्ता एकं बुद्धन्तरं खेपेत्वा इमस्मिं काले सावत्थियं निब्बत्तिंसु। सारणीयधम्मपूरको कोसलरञ्ञो अग्गमहेसिया कुच्छिस्मिं पटिसन्धिं गण्हि , इतरो तस्सायेव उपट्ठाकइत्थिया कुच्छिस्मिं पटिसन्धिं गण्हि। ते द्वेपि जना एकदिवसेनेव जायिंसु। ते नामग्गहणदिवसे न्हापेत्वा सिरिगब्भे निपज्जापेत्वा द्विन्नम्पि मातरो बहि सक्कारं संविदहिंसु। तेसु सारणीयधम्मपूरको अक्खीनि उम्मीलेत्वा महन्तं सेतच्छत्तं सुपञ्ञत्तं सिरिसयनं अलङ्कतपटियत्तञ्च निवेसनं दिस्वा ‘‘एकस्मिं राजकुले निब्बत्तोस्मी’’ति अञ्ञासि। सो ‘‘किं नु खो कम्मं कत्वा इध निब्बत्तोस्मी’’ति आवज्जेन्तो ‘‘सारणीयधम्मनिस्सन्देना’’ति ञत्वा ‘‘सहायो मे कुहिं नु खो निब्बत्तो’’ति आवज्जेन्तो नीचसयने निपन्नं दिस्वा ‘‘अयं भत्तग्गवत्तं पूरेमीति मम वचनं न गण्हि, इमस्मिं इदानि तं ठाने निग्गण्हितुं वट्टती’’ति ‘‘सम्म मम वचनं नाकासी’’ति आह। अथ किं जातन्ति। पस्स मय्हं सम्पत्तिं, सेतच्छत्तस्स हेट्ठा सिरिसयने निपन्नोस्मि, त्वं नीचमञ्चे थद्धअत्थरणमत्ते निपन्नोसीति। किं पन त्वं एतं निस्साय मानं करोसि, ननु वेळुसलाकाहि कत्वा पिलोतिकाय पलिवेठितं सब्बमेतं पथवीधातुमत्तमेवाति?&lt;br&gt;&#xA;सुमना तेसं कथं सुत्वा ‘‘मम भातिकानं सन्तिके कोचि नत्थी’’ति तेसं समीपं गच्छन्ती द्वारं निस्साय ठिता ‘‘धातू’’ति वचनं सुत्वा ‘‘इदं धातूति वचनं बहिद्धा नत्थि। मम भातिका समणदेवपुत्ता भविस्सन्ती’’ति चिन्तेत्वा – ‘‘सचाहं ‘इमे एवं कथेन्ती’ति मातापितूनं कथेस्सामि, ‘अमनुस्सा एते’ति नीहरापेस्सन्ति। इदं कारणं अञ्ञस्स अकथेत्वा कङ्खच्छेदकं पुरिसहेरञ्ञिकं मम पितरं महागोतमदसबलंयेव पुच्छिस्सामी’’ति भुत्तपातरासा राजानं उपसङ्कमित्वा ‘‘दसबलस्स उपट्ठानं गमिस्सामी’’ति आह। राजा पञ्च रथसतानि योजापेसि। जम्बुदीपतलस्मिञ्हि तिस्सोव कुमारियो पितूनं सन्तिका पञ्च रथसतानि लभिंसु – बिम्बिसाररञ्ञो धीता चुन्दी राजकञ्ञा, धनञ्चयस्स सेट्ठिस्स धीता विसाखा, अयं सुमना राजकञ्ञाति। सा गन्धमालं आदाय रथे ठिता पञ्चरथसतपरिवारा ‘‘इमं पञ्हं पुच्छिस्सामी’’ति येन भगवा तेनुपसङ्कमि।&lt;br&gt;&#xA;इधस्सूति इध भवेय्युम्। एको दायकोति एको अत्तना लद्धलाभतो परस्स दत्वा परिभुञ्जनको सारणीयधम्मपूरको। एको अदायकोति एको अत्तना लद्धं परस्स अदत्वा परिभुञ्जनको भत्तग्गवत्तपूरको। देवभूतानं पन नेसन्ति देवभूतानं एतेसम्। अधिगण्हातीति अधिभवित्वा गण्हाति अज्झोत्थरति अतिसेति। आधिपतेय्येनाति जेट्ठककारणेन। इमेहि पञ्चहि ठानेहीति सेसदेवे सक्को देवराजा विय इमेहि पञ्चहि कारणेहि अधिगण्हाति। मानुसकेनातिआदीसु आयुना महाकस्सपत्थेरो विय बाकुलत्थेरो विय आनन्दत्थेरो विय च, वण्णेन महागतिम्बअभयत्थेरो विय भण्डागारअमच्चो विय च, सुखेन रट्ठपालकुलपुत्तो विय सोणसेट्ठिपुत्तो विय यसदारको विय च, यसेन धम्मासोको विय, तथा आधिपच्चेनाति इमेहि पञ्चहि कारणेहि अतिरेको जेट्ठको होति।&lt;br&gt;&#xA;याचितोव बहुलन्ति बाकुलत्थेर-सीवलित्थेर-आनन्दत्थेरादयो विय याचितोव बहुलं चीवरादीनि परिभुञ्जतीति इमेहि कारणेहि अतिरेको होति जेट्ठको। यदिदं विमुत्तिया विमुत्तिन्ति यं एकस्स विमुत्तिया सद्धिं इतरस्स विमुत्तिं आरब्भ नानाकरणं वत्तब्बं भवेय्य, तं न वदामीति अत्थो। सत्तवस्सिकदारको वा हि विमुत्तिं पटिविज्झतु वस्ससतिकत्थेरो वा भिक्खु वा भिक्खुनी वा उपासको वा उपासिका वा देवो वा मारो वा ब्रह्मा वा, पटिविद्धलोकुत्तरमग्गे नानत्तं नाम नत्थि। अलमेवाति युत्तमेव। यत्र हि नामाति यानि नाम।&lt;br&gt;&#xA;गच्छं आकासधातुयाति आकासेन गच्छन्तो। सद्धोति रतनत्तयगुणानं सद्धाता। थनयन्ति गज्जन्तो। विज्जुमालीति मालासदिसाय मेघमुखे चरन्तिया विज्जुलताय समन्नागतो। सतक्ककूति सतकूटो, इतो चितो च उट्ठितेन वलाहककूटसतेन समन्नागतोति अत्थो। दस्सनसम्पन्नोति सोतापन्नो। भोगपरिब्यूळ्होति उदकोघेन विय दानवसेन दीयमानेहि भोगेहि परिब्यूळ्हो, देवलोकं सम्पापितोति अत्थो। पेच्चाति परलोके। सग्गे पमोदतीति यस्मिं सग्गे उप्पज्जति, तत्थेव मोदतीति।&lt;/p&gt;</description>
    </item>
    <item>
      <title>०५ (६) १. नीवरणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_6_1_nIvaraNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_6_1_nIvaraNavaggo/</guid>
      <description>&lt;p&gt;(६) १. नीवरणवग्गो&lt;/p&gt;&#xA;&lt;h2 id=&#34;१-आवरणसततवणणन&#34;&gt;१. आवरणसुत्तवण्णना&lt;/h2&gt;&#xA;&lt;p&gt;५१. दुतियस्स पठमे आवरणवसेन आवरणा। नीवरणवसेन नीवरणा। चेतो अज्झारुहन्तीति चेतसो अज्झारुहा। विपस्सनापञ्ञञ्च मग्गपञ्ञञ्च उप्पत्तिनिवारणट्ठेन दुब्बलं करोन्तीति पञ्ञाय दुब्बलीकरणा। या वा एतेहि सद्धिं वोकिण्णा पञ्ञा उप्पज्जति, तं दुब्बलं करोन्तीतिपि पञ्ञाय दुब्बलीकरणा। अबलायाति पञ्चनीवरणपरियोनद्धत्ता अपगतबलाय। उत्तरि वा मनुस्सधम्मा अलमरियञाणदस्सनविसेसन्ति दसकुसलकम्मपथसङ्खाता मनुस्सधम्मा उत्तरि अरियभावं कातुं समत्थं ञाणदस्सनविसेसम्। हारहारिनीति हरितब्बं हरितुं समत्था। नङ्गलमुखानीति मातिकामुखानि। तानि हि नङ्गलसरिक्खकत्ता नङ्गलेहि च खतत्ता नङ्गलमुखानीति वुच्चन्ति।&lt;br&gt;&#xA;एवमेव खोति एत्थ सोतं विय विपस्सनाञाणं दट्ठब्बं, उभतो नङ्गलमुखानं विवरणकालो विय छसु द्वारेसु संवरस्स विस्सट्ठकालो, मज्झेनदिया रुक्खपादे कोट्टेत्वा पलालतिणमत्तिकाहि आवरणे कते उदकस्स विक्खित्तविसटब्यादिण्णकालो विय पञ्चहि नीवरणेहि परियोनद्धकालो, एवं आवरणे कते विहतवेगस्स उदकस्स तिणपलालादीनि परिकड्ढित्वा समुद्दं पापुणितुं असमत्थकालो विय विपस्सनाञाणेन सब्बाकुसले विद्धंसेत्वा निब्बानसागरं पापुणितुं असमत्थकालो वेदितब्बो। सुक्कपक्खे वुत्तविपल्लासेन योजना कातब्बा। इमस्मिं सुत्ते वट्टविवट्टं कथितम्। दुतियं उत्तानत्थमेव।&lt;/p&gt;</description>
    </item>
    <item>
      <title>०५. धम्मिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_dhammikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_dhammikavaggo/</guid>
      <description>&lt;p&gt;५. धम्मिकवग्गो&lt;/p&gt;&#xA;&lt;h2 id=&#34;१-नगसततवणणन&#34;&gt;१. नागसुत्तवण्णना&lt;/h2&gt;&#xA;&lt;p&gt;४३. पञ्चमस्स पठमे आयस्मता आनन्देन सद्धिन्ति इदं ‘‘आयामानन्दा’’ति थेरं आमन्तेत्वा गतत्ता वुत्तं, सत्था पन अनूनेहि पञ्चहि भिक्खुसतेहि परिवुतो तत्थ अगमासीति वेदितब्बो। तेनुपसङ्कमीति तेहेव पञ्चहि भिक्खुसतेहि परिवुतो उपसङ्कमि। परिसिञ्चित्वाति वोहारवचनमेतं, न्हायित्वाति अत्थो। पुब्बापयमानोति रत्तदुपट्टं निवासेत्वा उत्तरासङ्गचीवरं द्वीहि हत्थेहि गहेत्वा पच्छिमलोकधातुं पिट्ठितो कत्वा पुरत्थिमलोकधातुं अभिमुखो वोदकभावेन गत्तानि पुब्बसदिसानि कुरुमानो अट्ठासीति अत्थो। भिक्खुसङ्घोपि तेन तेन ठानेन ओतरित्वा न्हत्वा पच्चुत्तरित्वा सत्थारंयेव परिवारेत्वा अट्ठासि। इति तस्मिं समये आकासतो पतमानं रत्तसुवण्णकुण्डलं विय सूरियो पच्छिमलोकधातुं पटिपज्जि, परिसुद्धरजतमण्डलो विय पाचीनलोकधातुतो चन्दो अब्भुग्गञ्छि, मज्झट्ठानेपि पञ्चभिक्खुसतपरिवारो सम्मासम्बुद्धो छब्बण्णबुद्धरस्मियो विस्सज्जेत्वा पुब्बकोट्ठकनदीतीरे लोकं अलङ्कुरुमानो अट्ठासि।&lt;br&gt;&#xA;तेन खो पन समयेन…पे॰… सेतो नाम नागोति सेतवण्णताय एवं लद्धनामो हत्थिनागो। महातूरियताळितवादितेनाति महन्तेन तूरियताळितवादितेन। तत्थ पठमं सङ्घट्टनं ताळितं नाम होति, ततो परं वादितम्। जनोति हत्थिदस्सनत्थं सन्निपतितमहाजनो। दिस्वा एवमाहाति अङ्गपच्चङ्गानि घंसित्वा न्हापेत्वा उत्तारेत्वा बहितीरे ठपेत्वा गत्तानि वोदकानि कत्वा हत्थालङ्कारेन अलङ्कतं तं महानागं दिस्वा इदं ‘‘अभिरूपो वत, भो’’ति पसंसावचनमाह। कायुपपन्नोति सरीरसम्पत्तिया उपपन्नो, परिपुण्णङ्गपच्चङ्गोति अत्थो। आयस्मा उदायीति पटिसम्भिदाप्पत्तो काळुदायित्थेरो। एतदवोचाति तं महाजनं हत्थिस्स वण्णं भणन्तं दिस्वा ‘‘अयं जनो अहेतुकपटिसन्धियं निब्बत्तहत्थिनो वण्णं कथेति, न बुद्धहत्थिस्स। अहं दानि इमिना हत्थिनागेन उपमं कत्वा बुद्धनागस्स वण्णं कथेस्सामी’’ति चिन्तेत्वा एतं ‘‘हत्थिमेव नु खो, भन्ते’’तिआदिवचनं अवोच। तत्थ महन्तन्ति आरोहसम्पन्नम्। ब्रहन्तन्ति परिणाहसम्पन्नम्। एवमाहाति एवं वदति। अथ भगवा यस्मा अयं नागसद्दो हत्थिम्हिचेव अस्सगोणउरगरुक्खमनुस्सेसु चापि पवत्तति, तस्मा हत्थिम्पि खोतिआदिमाह।&lt;br&gt;&#xA;आगुन्ति पापकं लामकं अकुसलधम्मम्। तमहं नागोति ब्रूमीति तं अहं इमेहि तीहि द्वारेहि दसन्नं अकुसलकम्मपथानं द्वादसन्नञ्च अकुसलचित्तानं अकरणतो नागोति वदामि। अयञ्हि न आगुं करोतीति इमिना अत्थेन नागो। इमाहि गाथाहि अनुमोदामीति इमाहि चतुसट्ठिपदाहि सोळसहि गाथाहि अनुमोदामि अभिनन्दामि।&lt;br&gt;&#xA;मनुस्सभूतन्ति देवादिभावं अनुपगन्त्वा मनुस्समेव भूतम्। अत्तदन्तन्ति अत्तनायेव दन्तं, न अञ्ञेहि दमथं उपनीतम्। भगवा हि अत्तना उप्पादितेनेव मग्गदमथेन चक्खुतोपि दन्तो, सोततोपि, घानतोपि, जिव्हातोपि, कायतोपि, मनतोपीति इमेसु छसु ठानेसु दन्तो सन्तो निब्बुतो परिनिब्बुतो। तेनाह – ‘‘अत्तदन्त’’न्ति। समाहितन्ति दुविधेनापि समाधिना समाहितम्। इरियमानन्ति विहरमानम्। ब्रह्मपथेति सेट्ठपथे, अमतपथे, निब्बानपथे। चित्तस्सूपसमे रतन्ति पठमज्झानेन पञ्च नीवरणानि वूपसमेत्वा, दुतियज्झानेन वितक्कविचारे, ततियज्झानेन पीतिं, चतुत्थज्झानेन सुखदुक्खं वूपसमेत्वा तस्मिं चित्तस्सूपसमे रतं अभिरतम्।&lt;br&gt;&#xA;नमस्सन्तीति कायेन नमस्सन्ति, वाचाय नमस्सन्ति, मनसा नमस्सन्ति, धम्मानुधम्मपटिपत्तिया नमस्सन्ति, सक्करोन्ति गरुं करोन्ति। सब्बधम्मानपारगुन्ति सब्बेसं खन्धायतनधातुधम्मानं अभिञ्ञापारगू, परिञ्ञापारगू, पहानपारगू, भावनापारगू, सच्छिकिरियापारगू, समापत्तिपारगूति छब्बिधेन पारगमनेन पारगतं पारप्पत्तं मत्थकप्पत्तम्। देवापि तं नमस्सन्तीति दुक्खप्पत्ता सुब्रह्मदेवपुत्तादयो सुखप्पत्ता च सब्बेव दससहस्सचक्कवाळवासिनो देवापि तुम्हे नमस्सन्ति। इति मे अरहतो सुतन्ति इति मया चतूहि कारणेहि अरहाति लद्धवोहारानं तुम्हाकंयेव सन्तिके सुतन्ति दीपेति।&lt;br&gt;&#xA;सब्बसंयोजनातीतन्ति सब्बानि दसविधसंयोजनानि अतिक्कन्तम्। वना निब्बनमागतन्ति किलेसवनतो निब्बनं किलेसवनरहितं निब्बानं आगतं सम्पत्तम्। कामेहि नेक्खम्मरतन्ति दुविधेहि कामेहि निक्खन्तत्ता पब्बज्जा अट्ठ समापत्तियो चत्तारो च अरियमग्गा कामेहि नेक्खम्मं नाम, तत्थ रतं अभिरतम्। मुत्तं सेलाव कञ्चनन्ति सेलधातुतो मुत्तं कञ्चनसदिसम्।&lt;br&gt;&#xA;सब्बे अच्चरुचीति सब्बसत्ते अतिक्कमित्वा पवत्तरुचि। अट्ठमकञ्हि अतिक्कमित्वा पवत्तरुचिताय सोतापन्नो अच्चरुचि नाम, सोतापन्नं अतिक्कमित्वा पवत्तरुचिताय सकदागामी…पे॰… खीणासवं अतिक्कमित्वा पवत्तरुचिताय पच्चेकसम्बुद्धो, पच्चेकसम्बुद्धं अतिक्कमित्वा पवत्तरुचिताय सम्मासम्बुद्धो अच्चरुचि नाम। हिमवावञ्ञे सिलुच्चयेति यथा हिमवा पब्बतराजा अञ्ञे पब्बते अतिरोचति, एवं अतिरोचतीति अत्थो। सच्चनामोति तच्छनामो भूतनामो आगुं अकरणेनेव नागोति एवं अवितथनामो।&lt;br&gt;&#xA;सोरच्चन्ति सुचिसीलम्। अविहिंसाति करुणा च करुणापुब्बभागो च। पादा नागस्स ते दुवेति ते बुद्धनागस्स दुवे पुरिमपादा।&lt;br&gt;&#xA;तपोति धुतसमादानम्। ब्रह्मचरियन्ति अरियमग्गसीलम्। चरणा नागस्स त्यापरेति ते बुद्धनागस्स अपरे द्वे पच्छिमपादा। सद्धाहत्थोति सद्धामयाय सोण्डाय समन्नागतो। उपेक्खासेतदन्तवाति छळङ्गुपेक्खामयेहि सेतदन्तेहि समन्नागतो।&lt;br&gt;&#xA;सति गीवाति यथा नागस्स अङ्गपच्चङ्गस्मिं सिराजालानं गीवा पतिट्ठा, एवं बुद्धनागस्स सोरच्चादीनं धम्मानं सति। तेन वुत्तं – ‘‘सति गीवा’’ति। सिरो पञ्ञाति यथा हत्थिनागस्स सिरो उत्तमङ्गो, एवं बुद्धनागस्स सब्बञ्ञुतञाणम्। तेन हि सो सब्बधम्मे जानाति। तेन वुत्तं – ‘‘सिरो पञ्ञा’’ति। वीमंसा धम्मचिन्तनाति यथा हत्थिनागस्स अग्गसोण्डो वीमंसा नाम होति। सो ताय थद्धमुदुकं खादितब्बाखादितब्बञ्च वीमंसति, ततो पहातब्बं पजहति, आदातब्बं आदियति, एवमेव बुद्धनागस्स धम्मकोट्ठासपरिच्छेदकञाणसङ्खाता धम्मचिन्तना वीमंसा। तेन हि ञाणेन सो भब्बाभब्बे जानाति। तेन वुत्तं – ‘‘वीमंसा धम्मचिन्तना’’ति । धम्मकुच्छिसमातपोति धम्मो वुच्चति चतुत्थज्झानसमाधि, कुच्छियेव समातपो कुच्छिसमातपो। समातपो नाम समातपनट्ठानम्। धम्मो कुच्छिसमातपो अस्साति धम्मकुच्छिसमातपो। चतुत्थज्झानसमाधिस्मिं ठितस्स हि ते ते इद्धिविधादिधम्मा इज्झन्ति, तस्मा सो कुच्छिसमातपोति वुत्तो। विवेकोति कायचित्तउपधिविवेको। यथा नागस्स वालधि मक्खिका वारेति, एवं तथागतस्स विवेको गहट्ठपब्बजिते वारेति। तस्मा सो वालधीति वुत्तो।&lt;br&gt;&#xA;झायीति दुविधेन झानेन झायी। अस्सासरतोति नागस्स हि अस्सासपस्सासा विय बुद्धनागस्स फलसमापत्ति, तत्थ रतो, अस्सासपस्सासेहि विय ताय विना न वत्ततीति अत्थो। सब्बत्थ संवुतोति सब्बद्वारेसु संवुतो। अनवज्जानीति सम्माआजीवेन उप्पन्नभोजनानि। सावज्जानीति पञ्चविधमिच्छाजीववसेन उप्पन्नभोजनानि।&lt;br&gt;&#xA;अणुंथूलन्ति खुद्दकञ्च महन्तञ्च। सब्बं छेत्वान बन्धनन्ति सब्बं दसविधम्पि संयोजनं छिन्दित्वान। नुपलिप्पति लोकेनाति लोकेन सद्धिं तण्हामानदिट्ठिलेपेहि न लिप्पति। महागिनीति महाअग्गि। विञ्ञूहि देसिताति इध पटिसम्भिदाप्पत्तो काळुदायित्थेरोव विञ्ञू पण्डितो, तेन देसिताति अत्थो। विञ्ञस्सन्ति महानागा, नागं नागेन देसितन्ति उदायित्थेरनागेन देसितं बुद्धनागं इतरे खीणासवा नागा विजानिस्सन्ति।&lt;br&gt;&#xA;सरीरं विजहं नागो, परिनिब्बिस्सतीति बोधिपल्लङ्के किलेसपरिनिब्बानेन परिनिब्बुतो, यमकसालन्तरे अनुपादिसेसाय निब्बानधातुया परिनिब्बायिस्सति। एवं पटिसम्भिदाप्पत्तो उदायित्थेरो सोळसहि गाथाहि चतुसट्ठिया पदेहि दसबलस्स वण्णं कथेन्तो देसनं निट्ठापेसि । भगवा अनुमोदि। देसनावसाने चतुरासीतिपाणसहस्सानि अमतपानं पिविंसूति।&lt;/p&gt;</description>
    </item>
    <item>
      <title>०५. महायञ्ञवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_mahAya~n~navaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_mahAya~n~navaggo/</guid>
      <description>&lt;p&gt;५. महायञ्ञवग्गो&lt;/p&gt;&#xA;&lt;h2 id=&#34;१-२-सततवञञणटठतसततदवणणन&#34;&gt;१-२. सत्तविञ्ञाणट्ठितिसुत्तादिवण्णना&lt;/h2&gt;&#xA;&lt;p&gt;४४-४५. पञ्चमस्स पठमे विञ्ञाणट्ठितियोति पटिसन्धिविञ्ञाणस्स ठानानि। सेय्यथापीति निदस्सनत्थे निपातो, यथा मनुस्साति अत्थो। अपरिमाणेसु हि चक्कवाळेसु अपरिमाणानं मनुस्सानं वण्णसण्ठानादिवसेन द्वेपि एकसदिसा नत्थि। येपि हि कत्थचि यमकभातरो वण्णेन वा सण्ठानेन वा सदिसा होन्ति, तेसम्पि आलोकितविलोकितकथितहसितगमनट्ठानादीहि विसेसो होतियेव। तस्मा नानत्तकायाति वुत्ता। पटिसन्धिसञ्ञा पन नेसं तिहेतुकापि द्विहेतुकापि अहेतुकापि होति। तस्मा नानत्तसञ्ञिनोति वुत्ता। एकच्चे च देवाति छ कामावचरदेवा। तेसु हि केसञ्चि कायो नीलो होति, केसञ्चि पीतकादिवण्णो। सञ्ञा पन तेसं द्विहेतुकापि तिहेतुकापि होति, अहेतुका नत्थि। एकच्चे च विनिपातिकाति चतुअपायविनिमुत्ता उत्तरमाता यक्खिनी, पियङ्करमाता, फुस्समित्ता, धम्मगुत्ताति एवमादिका अञ्ञे च वेमानिका पेता। एतेसञ्हि पीतओदातकाळमङ्गुरच्छविसामवण्णादिवसेन चेव किस थूलरस्सदीघवसेन च कायो नाना होति, मनुस्सानं विय द्विहेतुकतिहेतुकअहेतुकवसेन सञ्ञापि। ते पन देवा विय न महेसक्खा, कपणमनुस्सा विय अप्पेसक्खा दुल्लभघासच्छादना दुक्खपीळिता विहरन्ति। एकच्चे काळपक्खे दुक्खिता जुण्हपक्खे सुखिता होन्ति। तस्मा सुखसमुस्सयतो विनिपतितत्ता विनिपातिकाति वुत्ता। ये पनेत्थ तिहेतुका, तेसं धम्माभिसमयोपि होति पियङ्करमातादीनं विय।&lt;br&gt;&#xA;ब्रह्मकायिकाति ब्रह्मपारिसज्जब्रह्मपुरोहितमहाब्रह्मानो। पठमाभिनिब्बत्ताति ते सब्बेपि पठमज्झानेन अभिनिब्बत्ता। ब्रह्मपारिसज्जा पन परित्तेन अभिनिब्बत्ता, तेसं कप्पस्स ततियो भागो आयुप्पमाणम्। ब्रह्मपुरोहिता मज्झिमेन, तेसं उपड्ढकप्पो आयुप्पमाणं, कायो च तेसं विप्फारिकतरो होति। महाब्रह्मानो पणीतेन, तेसं कप्पो आयुप्पमाणं, कायो च पन तेसं अतिविप्फारिकोव होति। इति ते कायस्स नानत्ता पठमज्झानवसेन सञ्ञाय एकत्ता नानत्तकाया एकत्तसञ्ञिनोति वेदितब्बा।&lt;br&gt;&#xA;यथा च ते, एवं चतूसु अपायेसु सत्ता। निरयेसु हि केसञ्चि गावुतं, केसञ्चि अड्ढयोजनं, केसञ्चि योजनं अत्तभावो होति, देवदत्तस्स पन योजनसतिको जातो। तिरच्छानेसुपि केचि खुद्दका, केचि महन्ता। पेत्तिविसयेसुपि केचि सट्ठिहत्था, केचि असीतिहत्था होन्ति, केचि सुवण्णा, केचि दुब्बण्णा। तथा कालकञ्चिका असुरा। अपिचेत्थ दीघपिट्ठिकपेता नाम सट्ठियोजनिकापि होन्ति। सञ्ञा पन सब्बेसम्पि अकुसलविपाकाहेतुकाव होति। इति आपायिकापि नानत्तकाया एकत्तसञ्ञिनोत्वेव सङ्ख्यं गच्छन्ति।&lt;br&gt;&#xA;आभस्सराति दण्डउक्काय अच्चि विय एतेसं सरीरतो आभा छिज्जित्वा छिज्जित्वा पतन्ती विय सरति विस्सरतीति आभस्सरा। तेसु पञ्चकनये दुतियततियज्झानद्वयं परित्तं भावेत्वा उपपन्ना परित्ताभा नाम होन्ति, तेसं द्वे कप्पा आयुप्पमाणम्। मज्झिमं भावेत्वा उपपन्ना अप्पमाणाभा नाम होन्ति, तेसं चत्तारो कप्पा आयुप्पमाणम्। पणीतं भावेत्वा उपपन्ना आभस्सरा नाम होन्ति, तेसं अट्ठ कप्पा आयुप्पमाणम्। इध पन उक्कट्ठपरिच्छेदवसेन सब्बेव ते गहिता। सब्बेसञ्हि तेसं कायो एकविप्फारोव होति, सञ्ञा पन अवितक्कविचारमत्ता वा अवितक्कअविचारा वाति नाना।&lt;br&gt;&#xA;सुभकिण्हाति सुभेन वोकिण्णा विकिण्णा, सुभेन सरीरप्पभावण्णेन एकग्घनाति अत्थो। एतेसञ्हि न आभस्सरानं विय छिज्जित्वा छिज्जित्वा पभा गच्छति। पञ्चकनये पन परित्तमज्झिमपणीतस्स चतुत्थज्झानस्स वसेन सोळसबात्तिंसचतुस्सट्ठिकप्पायुका परित्तअप्पमाणसुभकिण्हा नाम हुत्वा निब्बत्तन्ति। इति सब्बेपि ते एकत्तकाया चेव चतुत्थज्झानसञ्ञाय एकत्तसञ्ञिनो चाति वेदितब्बा। वेहप्फलापि चतुत्थविञ्ञाणट्ठितिमेव भजन्ति। असञ्ञसत्ता विञ्ञाणाभावा एत्थ सङ्गहं न गच्छन्ति, सत्तावासेसु गच्छन्ति।&lt;br&gt;&#xA;सुद्धावासा विवट्टपक्खे ठिता न सब्बकालिका, कप्पसतसहस्सम्पि असङ्खेय्यम्पि बुद्धसुञ्ञे लोके न उप्पज्जन्ति। सोळसकप्पसहस्सअब्भन्तरे बुद्धेसु उप्पन्नेसुयेव उप्पज्जन्ति। धम्मचक्कप्पवत्तिस्स भगवतो खन्धावारट्ठानसदिसा होन्ति। तस्मा नेव विञ्ञाणट्ठितिं न सत्तावासं भजन्ति। महासीवत्थेरो पन ‘‘न खो पन सो, सारिपुत्त, आवासो सुलभरूपो, यो मया अनावुत्थपुब्बो इमिना दीघेन अद्धुना अञ्ञत्र सुद्धावासेहि देवेही’’ति (म॰ नि॰ १.१६०) इमिना सुत्तेन सुद्धावासापि चतुत्थविञ्ञाणट्ठितिं चतुत्थसत्तावासञ्च भजन्तीति वदति, तं अप्पतिबाहियत्ता सुत्तस्स अनुञ्ञातम्।&lt;br&gt;&#xA;नेवसञ्ञानासञ्ञायतनं यथेव सञ्ञाय, एवं विञ्ञाणस्सापि सुखुमत्ता नेव विञ्ञाणं नाविञ्ञाणम्। तस्मा विञ्ञाणट्ठितीसु न वुत्तम्। दुतिये समाधिपरिक्खाराति मग्गसमाधिस्स सम्भारा।&lt;/p&gt;</description>
    </item>
    <item>
      <title>०५. मुण्डराजवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_muNDarAjavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/05_muNDarAjavaggo/</guid>
      <description>&lt;p&gt;५. मुण्डराजवग्गो&lt;/p&gt;&#xA;&lt;h2 id=&#34;१-आदयसततवणणन&#34;&gt;१. आदियसुत्तवण्णना&lt;/h2&gt;&#xA;&lt;p&gt;४१. पञ्चमस्स पठमे भोगानं आदियाति भोगानं आदातब्बकारणानि। उट्ठानवीरियाधिगतेहीति उट्ठानसङ्खातेन वीरियेन अधिगतेहि। बाहाबलपरिचितेहीति बाहुबलेन सञ्चितेहि। सेदावक्खित्तेहीति सेदं अवक्खिपेत्वा उप्पादितेहि। धम्मिकेहीति धम्मयुत्तेहि। धम्मलद्धेहीति दसकुसलकम्मं अकोपेत्वा लद्धेहि। पीणेतीति पीणितं थूलं करोति। सेसमेत्थ चतुक्कनिपाते वुत्तनयेनेव वेदितब्बम्। दुतियं उत्तानत्थमेव।&lt;/p&gt;&#xA;&lt;h2 id=&#34;३-इटठसततवणणन&#34;&gt;३. इट्ठसुत्तवण्णना&lt;/h2&gt;&#xA;&lt;p&gt;४३. ततिये आयुसंवत्तनिका पटिपदाति दानसीलादिका पुञ्ञपटिपदा। सेसेसुपि एसेव नयो। अत्थाभिसमयाति अत्थस्स अभिसमागमेन, अत्थप्पटिलाभेनाति वुत्तं होति।&lt;/p&gt;&#xA;&lt;h2 id=&#34;४-मनपदयसततवणणन&#34;&gt;४. मनापदायीसुत्तवण्णना&lt;/h2&gt;&#xA;&lt;p&gt;४४. चतुत्थे उग्गोति गुणेहि उग्गतत्ता एवंलद्धनामो। सालपुप्फकं खादनीयन्ति चतुमधुरयोजितेन सालिपिट्ठेन कतं सालपुप्फसदिसं खादनीयम्। तञ्हि पञ्ञायमानवण्टपत्तकेसरं कत्वा जीरकादिसम्भारयुत्ते सप्पिम्हि पचित्वा सप्पिं विनिवत्तेत्वा कोलुम्बे पूरेत्वा गन्धवासं गाहापेत्वा पिदहित्वा लञ्छेत्वा ठपितं होति। तं सो यागुं पिवित्वा निसिन्नस्स भगवतो अन्तरभत्ते दातुकामो एवमाह। पटिग्गहेसि भगवाति देसनामत्तमेतं, उपासको पन तं भगवतो च पञ्चन्नञ्च भिक्खुसतानं अदासि। यथा च तं, एवं सूकरमंसादीनिपि। तत्थ सम्पन्नकोलकन्ति सम्पन्नबदरम्। सूकरमंसन्ति मधुररसेहि बदरेहि सद्धिं जीरकादिसम्भारेहि योजेत्वा पक्कं एकसंवच्छरिकसूकरमंसम्। निब्बत्ततेलकन्ति विनिवत्तिततेलम्। नालियसाकन्ति सालिपिट्ठेन सद्धिं मद्दित्वा जीरकादिसंयुत्ते सप्पिम्हि पचित्वा चतुमधुरेन योजेत्वा वासं गाहापेत्वा ठपितं नालियसाकम्। नेतं भगवतो कप्पतीति एत्थ अकप्पियं उपादाय कप्पियम्पि न कप्पतीति वुत्तं, सेट्ठि पन सब्बम्पि तं आहरापेत्वा रासिं कत्वा यं यं अकप्पियं, तं तं अन्तरापणं पहिणित्वा कप्पियं उपभोगपरिभोगभण्डं अदासि। चन्दनफलकं नातिमहन्तं दीघतो अड्ढतेय्यरतनं, तिरियं दियड्ढरतनं, सारवरभण्डत्ता पन महग्घं अहोसि। भगवा तं पटिग्गहेत्वा खण्डाखण्डिकं छेदापेत्वा भिक्खूनं अञ्जनपिसनत्थाय दापेसि।&lt;br&gt;&#xA;उज्जुभूतेसूति कायवाचाचित्तेहि उजुकेसु। छन्दसाति पेमेन। चत्तन्तिआदीसु परिच्चागवसेन चत्तम्। मुत्तचागताय मुत्तम्। अनपेक्खचित्तताय चित्तेन न उग्गहितन्ति अनुग्गहीतम्। खेत्तूपमेति विरुहनट्ठेन खेत्तसदिसे।&lt;br&gt;&#xA;अञ्ञतरं मनोमयन्ति सुद्धावासेसु एकं झानमनेन निब्बत्तं देवकायम्। यथाधिप्पायोति यथाज्झासयो। इमिना किं पुच्छति? तस्स किर मनुस्सकाले अरहत्तत्थाय अज्झासयो अहोसि, तं पुच्छामीति पुच्छति। देवपुत्तोपि अरहत्तं पत्तताय तग्घ मे भगवा यथाधिप्पायोति आह। यत्थ यत्थूपपज्जतीति तीसु वा कुलसम्पत्तीसु छसु वा कामसग्गेसु यत्थ यत्थ उप्पज्जति, तत्थ तत्थ दीघायु यसवा होतीति। पञ्चमं चतुक्कनिपाते वुत्तनयेनेव वेदितब्बम्। छट्ठसत्तमानि उत्तानत्थानेव।&lt;/p&gt;</description>
    </item>
    <item>
      <title>०६ (७) २. सञ्ञावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_7_2_sa~n~nAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_7_2_sa~n~nAvaggo/</guid>
      <description>&lt;p&gt;(७) २. सञ्ञावग्गो&lt;/p&gt;&#xA;&lt;h2 id=&#34;१-२-सञञसततदवयवणणन&#34;&gt;१-२. सञ्ञासुत्तद्वयवण्णना&lt;/h2&gt;&#xA;&lt;p&gt;६१-६२. दुतियस्स पठमे महप्फलाति विपाकफलेन महप्फला। विपाकानिसंसेनेव महानिसंसा। अमतोगधाति निब्बानपतिट्ठा। सब्बलोके अनभिरतिसञ्ञाति सब्बस्मिं तेधातुसन्निवेसे लोके उक्कण्ठितस्स उप्पज्जनकसञ्ञा। दुतियं उत्तानत्थमेव।&lt;/p&gt;&#xA;&lt;h2 id=&#34;३-४-वडढसततदवयवणणन&#34;&gt;३-४. वड्ढसुत्तद्वयवण्णना&lt;/h2&gt;&#xA;&lt;p&gt;६३-६४. ततिये वरादायीति उत्तमस्स वरस्स आदायको। सेसमेत्थ चतुत्थे च उत्तानत्थमेवाति।&lt;/p&gt;&#xA;&lt;h2 id=&#34;५-सकचछसततवणणन&#34;&gt;५. साकच्छसुत्तवण्णना&lt;/h2&gt;&#xA;&lt;p&gt;६५. पञ्चमे अलंसाकच्छोति साकच्छाय युत्तो। आगतं पञ्हन्ति पुच्छितं पञ्हम्। ब्याकत्ता होतीति विस्सज्जिता होति।&lt;/p&gt;&#xA;&lt;h2 id=&#34;६-सजवसततवणणन&#34;&gt;६. साजीवसुत्तवण्णना&lt;/h2&gt;&#xA;&lt;p&gt;६६. छट्ठे अलंसाजीवोति साजीवाय युत्तो। साजीवोति पञ्हपुच्छनञ्चेव पञ्हविस्सज्जनञ्च। सब्बेपि हि सब्रह्मचारिनो पञ्हं उपजीवन्ति, तेनेतं पञ्हपुच्छनविस्सज्जनं समानाजीवताय साजीवोति वुत्तम्। कतं पञ्हन्ति अभिसङ्खतं पञ्हम्।&lt;/p&gt;</description>
    </item>
    <item>
      <title>०६. अब्याकतवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_abyAkatavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_abyAkatavaggo/</guid>
      <description>&lt;p&gt;६. अब्याकतवग्गो&lt;/p&gt;&#xA;&lt;h2 id=&#34;१-अबयकतसततवणणन&#34;&gt;१. अब्याकतसुत्तवण्णना&lt;/h2&gt;&#xA;&lt;p&gt;५४. छट्ठवग्गस्स पठमे अब्याकतवत्थूसूति एकंसादिवसेन अकथितवत्थूसु। तथागतोति सत्तो। दिट्ठिगतमेतन्ति मिच्छादिट्ठिमत्तकमेतं, न ताय दिट्ठिया गहितसत्तो नाम अत्थि। पटिपदन्ति अरियमग्गम्। न छम्भतीति दिट्ठिवसेन न कम्पति। सेसपदेसुपि एसेव नयो। तण्हागतन्ति दिट्ठितण्हा। सञ्ञागतादीसुपि एसेव नयो। दिट्ठिसञ्ञा एव हेत्थ सञ्ञागतं, दिट्ठिनिस्सितमानोयेव दिट्ठिमञ्ञितमेव वा मञ्ञितं, दिट्ठिपपञ्चोव पपञ्चितं, दिट्ठुपादानमेव उपादानं, दिट्ठिया विरूपं पटिसरणभावोयेव विप्पटिसारो नामाति वेदितब्बो। एत्थ च दिट्ठिग्गहणेन द्वासट्ठि दिट्ठियो, दिट्ठिनिरोधगामिनिपटिपदागहणेन सोतापत्तिमग्गो गहितोति।&lt;/p&gt;&#xA;&lt;h2 id=&#34;२-परसगतसततवणणन&#34;&gt;२. पुरिसगतिसुत्तवण्णना&lt;/h2&gt;&#xA;&lt;p&gt;५५. दुतिये पुरिसगतियोति पुरिसस्स ञाणगतियो। अनुपादापरिनिब्बानन्ति अपच्चयनिब्बानम्। नो चस्साति अतीते अत्तभावनिब्बत्तकं कम्मं नो चे अभविस्स। नो च मे सियाति एतरहि मे अयं अत्तभावो न सिया। न भविस्सतीति एतरहि मे अनागतत्तभावनिब्बत्तकं कम्मं न भविस्सति। न च मे भविस्सतीति अनागते मे अत्तभावो न भविस्सति। यदत्थि यं भूतन्ति यं अत्थि यं भूतं पच्चुप्पन्नक्खन्धपञ्चकम्। तं पजहामीति उपेक्खं पटिलभतीति तं तत्थ छन्दरागप्पहानेन पजहामीति विपस्सनुपेक्खं पटिलभति। भवे न रज्जतीति अतीते खन्धपञ्चके तण्हादिट्ठीहि न रज्जति। सम्भवे न रज्जतीति अनागतेपि तथेव न रज्जति। अत्थुत्तरि पदं सन्तन्ति उत्तरि सन्तं निब्बानपदं नाम अत्थि। सम्मप्पञ्ञाय पस्सतीति तं सहविपस्सनाय मग्गपञ्ञाय सम्मा पस्सति। न सब्बेन सब्बन्ति एकच्चानं किलेसानं अप्पहीनत्ता सच्चपटिच्छादकस्स तमस्स सब्बसो अविद्धंसितत्ता न सब्बाकारेन सब्बम्। हञ्ञमानेति सण्डासेन गहेत्वा मुट्ठिकाय कोट्टियमाने। अन्तरापरिनिब्बायीति उपपत्तिसमनन्तरतो पट्ठाय आयुनो वेमज्झं अनतिक्कमित्वा एत्थन्तरे किलेसपरिनिब्बानेन परिनिब्बुतो होति। अनुपहच्च तलन्ति आकासतलं अनुपहच्च अनतिक्कमित्वा , भूमिं अप्पत्वा आकासेयेव निब्बायेय्याति इमाहि तीहि उपमाहि तयो अन्तरापरिनिब्बायी दस्सिता।&lt;br&gt;&#xA;उपहच्चपरिनिब्बायीति आयुवेमज्झं अतिक्कमित्वा पच्छिमकोटिं अप्पत्वा परिनिब्बुतो होति। उपहच्च तलन्ति जलमाना गन्त्वा आकासतलं अतिक्कमित्वा पथवीतलं वा उपहनित्वा पथवियं पतितमत्ताव निब्बायेय्य। असङ्खारेन अप्पयोगेन किलेसे खेपेत्वा परिनिब्बायीति असङ्खारपरिनिब्बायी। ससङ्खारेन सप्पयोगेन किलेसे खेपेत्वा परिनिब्बायीति ससङ्खारपरिनिब्बायी। गच्छन्ति निरारक्खं अरञ्ञम्। दायन्ति सारक्खं अभयत्थाय दिन्नं अरञ्ञम्। सेसमेत्थ उत्तानत्थमेव। इमस्मिं सुत्ते अरियपुग्गलाव कथिताति।&lt;/p&gt;</description>
    </item>
    <item>
      <title>०६. महावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/06_mahAvaggo/</guid>
      <description>&lt;p&gt;६. महावग्गो&lt;/p&gt;&#xA;&lt;h2 id=&#34;१-सणसततवणणन&#34;&gt;१. सोणसुत्तवण्णना&lt;/h2&gt;&#xA;&lt;p&gt;५५. छट्ठस्स पठमे सोणोति सुखुमालसोणत्थेरो। सीतवनेति एवंनामके सुसाने। तस्मिं किर पटिपाटिया पञ्च चङ्कमनपण्णसालासतानि मापितानि, तेसु थेरो अत्तनो सप्पायचङ्कमनं गहेत्वा समणधम्मं करोति। तस्स आरद्धवीरियस्स हुत्वा चङ्कमतो पादतलानि भिज्जिंसु, जाणूहि चङ्कमतो जाणुकानिपि हत्थतलानिपि भिज्जिंसु, छिद्दानि अहेसुम्। एवं आरद्धवीरियो विहरन्तो ओभासनिमित्तमत्तकम्पि दस्सेतुं नासक्खि। तस्स वीरियेन किलमितकायस्स कोटियं पासाणफलके निसिन्नस्स यो वितक्को उदपादि, तं दस्सेतुं अथ खो आयस्मतोतिआदि वुत्तम्। तत्थ आरद्धवीरियाति परिपुण्णपग्गहितवीरिया। न अनुपादाय आसवेहि चित्तं विमुच्चतीति सचे हि अहं उग्घटितञ्ञू वा अस्सं विपञ्चितञ्ञू वा नेय्यो वा, नून मे चित्तं विमुच्चेय्य। अद्धा पनस्मि पदपरमो, येन मे चित्तं न विमुच्चतीति सन्निट्ठानं कत्वा संविज्जन्ति खो पनातिआदीनि चिन्तेसि। तत्थ भोगाति उपयोगत्थे पच्चत्तम्।&lt;br&gt;&#xA;पातुरहोसीति थेरस्स चित्ताचारं ञत्वा ‘‘अयं सोणो अज्ज सीतवने पधानभूमियं निसिन्नो इमं वितक्कं वितक्केति, गन्त्वास्स वितक्कं सहोत्थं गण्हित्वा वीणोपमं कम्मट्ठानं कथेस्सामी’’ति पमुखे पाकटो अहोसि। पञ्ञत्ते आसनेति पधानिकभिक्खू अत्तनो वसनट्ठाने ओवदितुं आगतस्स बुद्धस्स भगवतो निसीदनत्थं यथालाभेन आसनं पञ्ञापेत्वाव पधानं करोन्ति, अञ्ञं अलभमाना पुराणपण्णानिपि सन्थरित्वा उपरि सङ्घाटिं पञ्ञपेन्ति। थेरोपि आसनं पञ्ञापेत्वा पधानं अकासि। तं सन्धाय वुत्तं – ‘‘पञ्ञत्ते आसने’’ति।&lt;br&gt;&#xA;तं किं मञ्ञसीति सत्था ‘‘इमस्स भिक्खुनो अवसेसकम्मट्ठानेहि अत्थो नत्थि, अयं गन्धब्बसिप्पे छेको चिण्णवसी, अत्तनो विसये कथियमानं खिप्पमेव सल्लक्खेस्सती’’ति वीणोपमं कथेतुं ‘‘तं किं मञ्ञसी’’तिआदिमाह। वीणाय तन्तिस्सरे कुसलता नाम वीणाय वादनकुसलता, सो च तत्थ कुसलो। मातापितरो हिस्स ‘‘अम्हाकं पुत्तो अञ्ञं सिप्पं सिक्खन्तो कायेन किलमिस्सति, इदं पन सयने निसिन्नेनेव सक्का उग्गण्हितु’’न्ति गन्धब्बसिप्पमेव उग्गण्हापेसुम्। तस्स –&lt;br&gt;&#xA;‘‘सत्त सरा तयो गामा, मुच्छना एकवीसति।&lt;br&gt;&#xA;ठाना एकूनपञ्ञास, इच्चेते सरमण्डला’’ति॥ –&lt;br&gt;&#xA;आदिकं गन्धब्बसिप्पं सब्बमेव पगुणं अहोसि। अच्चायताति अतिआयता खरमुच्छना। सरवतीति सरसम्पन्ना। कम्मञ्ञाति कम्मक्खमा कम्मयोग्गा। अतिसिथिलाति मन्दमुच्छना। समे गुणे पतिट्ठिताति मज्झिमे सरे ठपेत्वा मुच्छिता।&lt;br&gt;&#xA;अच्चारद्धन्ति अतिगाळ्हम्। उद्धच्चाय संवत्ततीति उद्धतभावाय संवत्तति। अतिलीनन्ति अतिसिथिलम्। कोसज्जायाति कुसीतभावत्थाय। वीरियसमथं अधिट्ठहाति वीरियसम्पयुत्तं समथं अधिट्ठह, वीरियं समथेन योजेहीति अत्थो। इन्द्रियानञ्च समतं पटिविज्झाति सद्धादीनं इन्द्रियानं समतं समभावं अधिट्ठाहि। तत्थ सद्धं पञ्ञाय, पञ्ञञ्च सद्धाय, वीरियं समाधिना, समाधिञ्च वीरियेन योजयता इन्द्रियानं समता अधिट्ठिता नाम होति। सति पन सब्बत्थिका, सा सदा बलवतीयेव वट्टति। तञ्च पन तेसं योजनाविधानं विसुद्धिमग्गे (विसुद्धि॰ १.६०-६२) पकासितमेव। तत्थ च निमित्तं गण्हाहीति तस्मिञ्च समभावे सति येन आदासे मुखबिम्बेनेव निमित्तेन उप्पज्जितब्बं, तं समथनिमित्तं विपस्सनानिमित्तं मग्गनिमित्तं फलनिमित्तञ्च गण्हाहि निब्बत्तेहीति एवमस्स सत्था अरहत्ते पक्खिपित्वा कम्मट्ठानं कथेसि।&lt;br&gt;&#xA;तत्थ च निमित्तं अग्गहेसीति समथनिमित्तञ्च विपस्सनानिमित्तञ्च अग्गहेसि। छ ठानानीति छ कारणानि। अधिमुत्तो होतीति पटिविज्झित्वा पच्चक्खं कत्वा ठितो होति। नेक्खम्माधिमुत्तोतिआदि सब्बं अरहत्तवसेनेव वुत्तम्। अरहत्तञ्हि सब्बकिलेसेहि निक्खन्तत्ता नेक्खम्मं, तेहेव पविवित्तत्ता पविवेको, ब्यापज्झाभावतो अब्यापज्झं, तण्हाक्खयन्ते उप्पन्नत्ता तण्हाक्खयो , उपादानक्खयन्ते उप्पन्नत्ता उपादानक्खयो, सम्मोहाभावतो असम्मोहोति वुच्चति।&lt;br&gt;&#xA;केवलं सद्धामत्तकन्ति पटिवेधरहितं केवलं पटिवेधपञ्ञाय असम्मिस्सकं सद्धामत्तकम्। पटिचयन्ति पुनप्पुनं करणेन वड्ढिम्। वीतरागत्ताति मग्गपटिवेधेन रागस्स विगतत्तायेव नेक्खम्मसङ्खातं अरहत्तं पटिविज्झित्वा सच्छिकत्वा ठितो होति, फलसमापत्तिविहारेन विहरति, तन्निन्नमानसोयेव च होतीति अत्थो। सेसपदेसुपि एसेव नयो।&lt;br&gt;&#xA;लाभसक्कारसिलोकन्ति चतुपच्चयलाभञ्च तेसञ्ञेव सुकतभावञ्च वण्णभणनञ्च। निकामयमानोति इच्छमानो पत्थयमानो। पविवेकाधिमुत्तोति पविवेके अधिमुत्तो अरहन्ति एवं अरहत्तं ब्याकरोतीति अत्थो।&lt;br&gt;&#xA;सीलब्बतपरामासन्ति सीलञ्च वतञ्च परामसित्वा गहितं गहणमत्तम्। सारतो पच्चागच्छन्तोति सारभावेन जानन्तो। अब्यापज्झाधिमुत्तोति अब्यापज्झं अरहत्तं ब्याकरोति। इमिनाव नयेन सब्बट्ठानेसु अत्थो दट्ठब्बो। अपिचेत्थ ‘‘नेक्खम्माधिमुत्तोति इमस्मिंयेव अरहत्तं कथितं, सेसेसु पञ्चसु निब्बान’’न्ति एके वदन्ति। अपरे ‘‘असम्मोहाधिमुत्तोति एत्थेव निब्बानं कथितं, सेसेसु अरहत्त’’न्ति वदन्ति। अयं पनेत्थ सारो – सब्बेस्वेव तेसु अरहत्तम्पि निब्बानम्पि कथितमेवाति।&lt;br&gt;&#xA;भुसाति बलवन्तो दिब्बरूपसदिसा। नेवस्स चित्तं परियादियन्तीति एतस्स खीणासवस्स चित्तं गहेत्वा ठातुं न सक्कोन्ति। किलेसा हि उप्पज्जमाना चित्तं गण्हन्ति नाम। अमिस्सीकतन्ति किलेसा हि आरम्मणेन सद्धिं चित्तं मिस्सं करोन्ति, तेसं अभावा अमिस्सीकतम्। ठितन्ति पतिट्ठितम्। आनेञ्जप्पत्तन्ति अचलप्पत्तम्। वयञ्चस्सानुपस्सतीति तस्स चेस चित्तस्स उप्पादम्पि वयम्पि पस्सति। भुसा वातवुट्ठीति बलवा वातक्खन्धो। नेव सम्पकम्पेय्याति एकभागेन चालेतुं न सक्कुणेय्य। न सम्पकम्पेय्याति थूणं विय सब्बभागतो कम्पेतुं न सक्कुणेय्य। न सम्पवेधेय्याति वेधेत्वा पवेधेत्वा पातेतुं न सक्कुणेय्य।&lt;br&gt;&#xA;नेक्खम्मं अधिमुत्तस्साति अरहत्तं पटिविज्झित्वा ठितस्स खीणासवस्स। सेसपदेसुपि अरहत्तमेव कथितम्। उपादानक्खयस्स चाति उपयोगत्थे सामिवचनम्। असम्मोहञ्च चेतसोति चित्तस्स च असम्मोहं अधिमुत्तस्स। दिस्वा आयतनुप्पादन्ति आयतनानं उप्पादञ्च वयञ्च दिस्वा। सम्मा चित्तं विमुच्चतीति सम्मा हेतुना नयेन इमाय विपस्सनापटिपत्तिया फलसमापत्तिवसेन चित्तं विमुच्चति, निब्बानारम्मणे अधिमुच्चति। अथ वा इमिना खीणासवस्स पटिपदा कथिता। तस्स हि आयतनुप्पादं दिस्वा इमाय विपस्सनाय अधिगतस्स अरियमग्गस्सानुभावेन सब्बकिलेसेहि सम्मा चित्तं विमुच्चति। एवं तस्स सम्मा विमुत्तस्स…पे॰… न विज्जति। तत्थ सन्तचित्तस्साति निब्बुतचित्तस्स। सेसमेत्थ उत्तानत्थमेवाति।&lt;/p&gt;</description>
    </item>
    <item>
      <title>०७ (८) ३. योधाजीववग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_8_3_yodhAjIvavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_8_3_yodhAjIvavaggo/</guid>
      <description>&lt;p&gt;(८) ३. योधाजीववग्गो&lt;/p&gt;&#xA;&lt;h2 id=&#34;१-पठमचतवमततफलसततवणणन&#34;&gt;१. पठमचेतोविमुत्तिफलसुत्तवण्णना&lt;/h2&gt;&#xA;&lt;p&gt;७१. ततियस्स पठमे यतो खो, भिक्खवेति हेट्ठा वुत्तनयेन विपस्सनं वड्ढेत्वा अरहत्तं पत्तस्स भिक्खुनो इदानि वण्णभणनत्थं इदं आरद्धम्। तत्थ यतो खोति यदा खो। उक्खित्तपलिघोति अविज्जापलिघं उक्खिपित्वा अपनेत्वा ठितो। संकिण्णपरिखोति संसारपरिखं संकिरित्वा विनासेत्वा ठितो। अब्बूळ्हेसिकोति तण्हासङ्खातं एसिकाथम्भं अब्बुय्ह लुञ्चित्वा ठितो। निरग्गळोति नीवरणकवाटं उग्घाटेत्वा ठितो। पन्नद्धजो पन्नभारोति मानद्धजञ्च खन्धाभिसङ्खारकिलेसभारञ्च पातेत्वा ओतारेत्वा ठितो। विसंयुत्तोति वट्टेन विसंयुत्तो। सेसं पाळिनयेनेव वेदितब्बम्। एत्तावता भगवता मग्गेन किलेसे खेपेत्वा निरोधसयनवरगतस्स निब्बानारम्मणं फलसमापत्तिं अप्पेत्वा विहरतो खीणासवस्स कालो दस्सितो।&lt;br&gt;&#xA;यथा हि द्वे नगरानि एकं चोरनगरं एकं खेमनगरम्। अथ एकस्स महायोधस्स एवं भवेय्य – ‘‘याविमं चोरनगरं तिट्ठति, ताव खेमनगरं भयतो न मुच्चति, चोरनगरं अनगरं करिस्सामी’’ति सन्नाहं कत्वा खग्गं गहेत्वा चोरनगरं उपसङ्कमित्वा नगरद्वारे उस्सापिते एसिकाथम्भे खग्गेन छिन्दित्वा सद्धिं द्वारबाहाहि कवाटं भिन्दित्वा पलिघं उक्खिपित्वा पाकारं भिन्दित्वा परिखं विकिरित्वा नगरसोभत्थाय उस्सिते धजे पातेत्वा नगरं अग्गिना झापेत्वा खेमनगरं पविसित्वा पासादं आरुय्ह ञातिगणपरिवुतो सुरसभोजनं भुञ्जेय्य। एवं चोरनगरं विय सक्कायो, खेमनगरं विय निब्बानं, महायोधो विय योगावचरो। तस्सेवं होति – ‘‘याव सक्कायवट्टं वट्टति, ताव द्वत्तिंसकम्मकारणाअट्ठनवुतिरोगपञ्चवीसतिमहाभयेहि परिमुच्चनं नत्थी’’ति। सो महायोधो सन्नाहं विय सीलसन्नाहं कत्वा पञ्ञाखग्गं गहेत्वा खग्गेन एसिकाथम्भे विय अरहत्तमग्गेन तण्हेसिकं लुञ्चित्वा, सो योधो सद्वारबाहकं नगरकवाटं विय पञ्चोरम्भागियसंयोजनअग्गळं उग्घाटेत्वा, सो योधो पलिघं विय अविज्जापलिघं उक्खिपित्वा, सो योधो पाकारं भिन्दन्तो परिखं विय कम्माभिसङ्खारं भिन्दन्तो जातिसंसारपरिखं विकिरित्वा, सो योधो नगरं सोभत्थाय उस्सापितद्धजे विय मानद्धजे पातेत्वा सक्कायनगरं झापेत्वा, सो योधो खेमनगरे उपरिपासादे सुभोजनं विय किलेसपरिनिब्बाननगरं पविसित्वा अमतं निरोधारम्मणं फलसमापत्तिसुखं अनुभवमानो कालं वीतिनामेति।&lt;/p&gt;</description>
    </item>
    <item>
      <title>०७. देवतावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_devatAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_devatAvaggo/</guid>
      <description>&lt;p&gt;७. देवतावग्गो&lt;/p&gt;&#xA;&lt;h2 id=&#34;१-३-अनगमफलसततदवणणन&#34;&gt;१-३. अनागामिफलसुत्तादिवण्णना&lt;/h2&gt;&#xA;&lt;p&gt;६५-६७. सत्तमस्स पठमे अस्सद्धियन्ति अस्सद्धभावम्। दुप्पञ्ञतन्ति निप्पञ्ञभावम्। दुतिये पमादन्ति सतिविप्पवासम्। ततिये आभिसमाचारिकन्ति उत्तमसमाचारभूतं वत्तवसेन पण्णत्तिसीलम्। सेखधम्मन्ति सेखपण्णत्तिसीलम्। सीलानीति चत्तारि महासीलानि।&lt;/p&gt;&#xA;&lt;h2 id=&#34;४-सङगणकरमसततवणणन&#34;&gt;४. सङ्गणिकारामसुत्तवण्णना&lt;/h2&gt;&#xA;&lt;p&gt;६८. चतुत्थे सङ्गणिकारामोति गणसङ्गणिकारामो। सुत्तन्तिकगणादीसु पन गणेसु अत्तनो वा परिसासङ्खाते गणे रमतीति गणारामो। पविवेकेति कायविवेके। चित्तस्स निमित्तन्ति समाधिविपस्सनाचित्तस्स निमित्तं समाधिविपस्सनाकारम्। सम्मादिट्ठिन्ति विपस्सनासम्मादिट्ठिम्। समाधिन्ति मग्गसमाधिञ्चेव फलसमाधिञ्च। संयोजनानीति दस संयोजनानि। निब्बानन्ति अपच्चयपरिनिब्बानम्।&lt;/p&gt;&#xA;&lt;h2 id=&#34;५-दवतसततवणणन&#34;&gt;५. देवतासुत्तवण्णना&lt;/h2&gt;&#xA;&lt;p&gt;६९. पञ्चमे सोवचस्सताति सुब्बचभावो। कल्याणमित्तताति सुचिमित्तता। सत्थुगारवोति सत्थरि गारवयुत्तो। एस नयो सब्बत्थ।&lt;/p&gt;</description>
    </item>
    <item>
      <title>०७. महावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/07_mahAvaggo/</guid>
      <description>&lt;p&gt;७. महावग्गो&lt;/p&gt;&#xA;&lt;h2 id=&#34;१-हरओततपपसततवणणन&#34;&gt;१. हिरिओत्तप्पसुत्तवण्णना&lt;/h2&gt;&#xA;&lt;p&gt;६५. सत्तमस्स पठमे हतूपनिसोति हतउपनिसो छिन्नपच्चयो। यथाभूतञाणदस्सनन्ति तरुणविपस्सना। निब्बिदाविरागोति बलवविपस्सना चेव मग्गो च। विमुत्तिञाणदस्सनन्ति अरहत्तविमुत्ति च पच्चवेक्खणा च।&lt;/p&gt;&#xA;&lt;h2 id=&#34;२-सततसरयसततवणणन&#34;&gt;२. सत्तसूरियसुत्तवण्णना&lt;/h2&gt;&#xA;&lt;p&gt;६६. दुतिये यस्मा अयं सत्तसूरियदेसना तेजोसंवट्टदस्सनवसेन पवत्ता, तस्मा तयो संवट्टा, तिस्सो संवट्टसीमा, तीणि संवट्टमूलानी, तीणि कोलाहलानीति अयं ताव आदितोव इमस्स सुत्तस्स पुरेचारिककथा वेदितब्बा। सा विसुद्धिमग्गे (विसुद्धि॰ २.४०३) पुब्बेनिवासानुस्सतिनिद्देसे वित्थारिताव। एतदवोचाति अनिच्चकम्मट्ठानिकानं पञ्चन्नं भिक्खुसतानं अज्झासयेन उपादिन्नकानं अनुपादिन्नकानं सङ्खारानं विपत्तिदस्सनत्थं एतं ‘‘अनिच्चा, भिक्खवे, सङ्खारा’’तिआदिसत्तसूरियोपमसुत्तन्तं अवोच। तत्थ अनिच्चाति हुत्वा अभावट्ठेन अनिच्चा। सङ्खाराति उपादिन्नकअनुपादिन्नका सङ्खारधम्मा। अद्धुवाति एवं अचिरट्ठेन न धुवा। अनस्सासिकाति असस्सतभावेन अस्सासरहिता। अलमेवाति युत्तमेव।&lt;br&gt;&#xA;अज्झोगाळ्होति उदके अनुपविट्ठो। अच्चुग्गतोति उदकपिट्ठितो उग्गतो। देवो न वस्सतीति पठमं ताव उपकप्पनमेघो नाम कोटिसतसहस्सचक्कवाळे एकमेघो हुत्वा वस्सति, तदा निक्खन्तबीजं न पुन गेहं पविसति। ततो पट्ठाय धमकरणे निरुद्धं विय उदकं होति, पुन एकबिन्दुम्पि देवो न वस्सतीति उपमानधम्मकथाव पमाणम्। विनस्सन्ते पन लोके पठमं अवीचितो पट्ठाय तुच्छो होति, ततो उट्ठहित्वा सत्ता मनुस्सलोके च तिरच्छानेसु च निब्बत्तन्ति। तिरच्छानेसु निब्बत्तापि पुत्तभातिकेसु मेत्तं पटिलभित्वा कालकता देवमनुस्सेसु निब्बत्तन्ति। देवता आकासेन चरन्तियो आरोचेन्ति – ‘‘न इदं ठानं सस्सतं न निबद्धं, मेत्तं भावेथ, करुणं, मुदितं, उपेक्खं भावेथा’’ति। ते मेत्तादयो भावेत्वा ततो चुता ब्रह्मलोके निब्बत्तन्ति।&lt;br&gt;&#xA;बीजगामाति एत्थ बीजगामो नाम पञ्च बीजजातानि। भूतगामो नाम यंकिञ्चि निक्खन्तमूलपण्णं हरितकम्। ओसधितिणवनप्पतयोति एत्थ ओसधीति ओसधरुक्खा। तिणाति बहिसारा तालनाळिकेरादयो। वनप्पतयोति वनजेट्ठकरुक्खा। कुन्नदियोति ठपेत्वा पञ्च महानदियो अवसेसा निन्नगा। कुसोब्भाति ठपेत्वा सत्त महासरे अवसेसा रहदादयो। दुतियो सूरियोतिआदीसु दुतियसूरियकाले एको उदेति, एको अत्थङ्गमेति। ततियकाले एको उदेति, एको अत्थङ्गमेति, एको मज्झे होति। चतुत्थकाले चतुकुलिके गामे चत्तारो पिण्डचारिका द्वारपटिपाटिया ठिता विय होन्ति। पञ्चमादिकालेपि एसेव नयो। पलुज्जन्तीति छिज्जित्वा छिज्जित्वा पतन्ति। नेव छारिका पञ्ञायति न मसीति चक्कवाळमहापथवी सिनेरुपब्बतराजा हिमवा चक्कवाळपब्बतो छ कामसग्गा पठमज्झानिकब्रह्मलोकाति एत्तके ठाने दड्ढे अच्छराय गहेतब्बमत्तापि छारिका वा अङ्गारो वा न पञ्ञायति। को मन्ता को सद्धाताति को तस्स सद्धापनत्थाय समत्थो, को वा तस्स सद्धाता। अञ्ञत्र दिट्ठपदेहीति दिट्ठपदे सोतापन्ने अरियसावके ठपेत्वा को अञ्ञो सद्दहिस्सतीति अत्थो।&lt;br&gt;&#xA;वीतरागोति विक्खम्भनवसेन वीतरागो। सासनं आजानिंसूति अनुसिट्ठिं जानिंसु, ब्रह्मलोकसहब्यताय मग्गं पटिपज्जिंसु। समसमगतियोति दुतियत्तभावे सब्बाकारेन समगतिको एकगतिको। उत्तरि मेत्तं भावेय्यन्ति पठमज्झानतो उत्तरि याव तिकचतुक्कज्झाना पणीतं कत्वा मेत्तं भावेय्यम्। चक्खुमाति पञ्चहि चक्खूहि चक्खुमा। परिनिब्बुतोति बोधिपल्लङ्केयेव किलेसपरिनिब्बानेन परिनिब्बुतो। एवं अनिच्चलक्खणं दीपेत्वा सत्थरि देसनं विनिवट्टेन्ते पञ्चसतापि ते अनिच्चकम्मट्ठानिका भिक्खू देसनानुसारेन ञाणं पेसेत्वा निसिन्नासनेसुयेव अरहत्तं पापुणिंसूति।&lt;/p&gt;</description>
    </item>
    <item>
      <title>०८ (९) ४. थेरवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_9_4_theravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_9_4_theravaggo/</guid>
      <description>&lt;p&gt;(९) ४. थेरवग्गो&lt;/p&gt;&#xA;&lt;h2 id=&#34;१-रजनयसततवणणन&#34;&gt;१. रजनीयसुत्तवण्णना&lt;/h2&gt;&#xA;&lt;p&gt;८१. चतुत्थस्स पठमे रजनीयेसूति रागस्स पच्चयेसु आरम्मणेसु। सेसेसुपि एसेव नयो।&lt;/p&gt;&#xA;&lt;h2 id=&#34;२-वतरगसततवणणन&#34;&gt;२. वीतरागसुत्तवण्णना&lt;/h2&gt;&#xA;&lt;p&gt;८२. दुतिये मक्खीति गुणमक्खको। पळासीति युगग्गाहलक्खणेन पळासेन समन्नागतो।&lt;/p&gt;&#xA;&lt;h2 id=&#34;३-कहकसततवणणन&#34;&gt;३. कुहकसुत्तवण्णना&lt;/h2&gt;&#xA;&lt;p&gt;८३. ततिये कुहकोति तीहि कुहनवत्थूहि समन्नागतो। लपकोति लाभसन्निस्सिताय लपनाय समन्नागतो। नेमित्तिकोति निमित्तकिरियकारको। निप्पेसिकोति निप्पेसनकताय समन्नागतो। लाभेन च लाभं निजिगीसिताति लाभेन लाभगवेसको। सुक्कपक्खो वुत्तविपल्लासवसेन वेदितब्बो। चतुत्थं उत्तानमेव।&lt;/p&gt;&#xA;&lt;h2 id=&#34;५-अकखमसततवणणन&#34;&gt;५. अक्खमसुत्तवण्णना&lt;/h2&gt;&#xA;&lt;p&gt;८५. पञ्चमे अक्खमो होति रूपानन्ति रूपारम्मणानं अनधिवासको होति, तदारम्मणेहि रागादीहि अभिभुय्यति। एसेव नयो सब्बत्थ।&lt;/p&gt;&#xA;&lt;h2 id=&#34;६-पटसमभदपपततसततवणणन&#34;&gt;६. पटिसम्भिदाप्पत्तसुत्तवण्णना&lt;/h2&gt;&#xA;&lt;p&gt;८६. छट्ठे अत्थपटिसम्भिदाप्पत्तोति पञ्चसु अत्थेसु पभेदगतं ञाणं पत्तो। धम्मपटिसम्भिदाप्पत्तोति चतुब्बिधे धम्मे पभेदगतं ञाणं पत्तो। निरुत्तिपटिसम्भिदाप्पत्तोति धम्मनिरुत्तीसु पभेदगतं ञाणं पत्तो। पटिभानपटिसम्भिदाप्पत्तोति तेसु तीसु ञाणेसु पभेदगतं ञाणं पत्तो। सो पन तानि तीणि ञाणानेव जानाति, न तेसं किच्चं करोति। उच्चावचानीति महन्तखुद्दकानि। किंकरणीयानीति इति कत्तब्बानि।&lt;/p&gt;</description>
    </item>
    <item>
      <title>०८. अरहत्तवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_arahattavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_arahattavaggo/</guid>
      <description>&lt;p&gt;८. अरहत्तवग्गो&lt;/p&gt;&#xA;&lt;h2 id=&#34;१-दकखसततवणणन&#34;&gt;१. दुक्खसुत्तवण्णना&lt;/h2&gt;&#xA;&lt;p&gt;७५. अट्ठमस्स पठमे सविघातन्ति सउपघातं सोपद्दवम्। सपरिळाहन्ति कायिकचेतसिकेन परिळाहेन सपरिळाहम्। पाटिकङ्खाति इच्छितब्बा अवस्संभाविनी।&lt;/p&gt;&#xA;&lt;h2 id=&#34;२-अरहततसततवणणन&#34;&gt;२. अरहत्तसुत्तवण्णना&lt;/h2&gt;&#xA;&lt;p&gt;७६. दुतिये मानन्ति जातिआदीहि मञ्ञनम्। ओमानन्ति हीनोहमस्मीति मानम्। अतिमानन्ति अतिक्कमित्वा पवत्तं अच्चुण्णतिमानम्। अधिमानन्ति अधिगतमानम्। थम्भन्ति कोधमानेहि थद्धभावम्। अतिनिपातन्ति हीनस्स हीनोहमस्मीति मानम्।&lt;/p&gt;&#xA;&lt;h2 id=&#34;३-उततरमनससधममसततवणणन&#34;&gt;३. उत्तरिमनुस्सधम्मसुत्तवण्णना&lt;/h2&gt;&#xA;&lt;p&gt;७७. ततिये उत्तरिमनुस्सधम्माति मनुस्सधम्मतो उत्तरि। अलमरियञाणदस्सनविसेसन्ति अरियभावं कातुं समत्थं ञाणदस्सनविसेसं, चत्तारो मग्गे चत्तारि च फलानीति अत्थो। कुहनन्ति तिविधं कुहनवत्थुम्। लपनन्ति लाभत्थिकताय उक्खिपित्वा अवक्खिपित्वा वा लपनम्।&lt;/p&gt;&#xA;&lt;h2 id=&#34;४-सखसमनसससततवणणन&#34;&gt;४. सुखसोमनस्ससुत्तवण्णना&lt;/h2&gt;&#xA;&lt;p&gt;७८. चतुत्थे योनि चस्स आरद्धा होतीति कारणञ्चस्स परिपुण्णं पग्गहितं होति। धम्मारामोति धम्मे रतिं विन्दति। भावनाय रमति, भावेन्तो वा रमतीति भावनारामो। पहाने रमति, पजहन्तो वा रमतीति पहानारामो। तिविधे पविवेके रमतीति पविवेकारामो। अब्यापज्झे निद्दुक्खभावे रमतीति अब्यापज्झारामो। निप्पपञ्चसङ्खाते निब्बाने रमतीति निप्पपञ्चारामो।&lt;/p&gt;</description>
    </item>
    <item>
      <title>०८. विनयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_vinayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/08_vinayavaggo/</guid>
      <description>&lt;p&gt;८. विनयवग्गो&lt;/p&gt;&#xA;&lt;h2 id=&#34;१-पठमवनयधरसततवणणन&#34;&gt;१. पठमविनयधरसुत्तवण्णना&lt;/h2&gt;&#xA;&lt;p&gt;७५. अट्ठमस्स पठमे आपत्तिं जानातीति आपत्तिंयेव आपत्तीति जानाति। सेसपदेसुपि एसेव नयो।&lt;/p&gt;&#xA;&lt;h2 id=&#34;२-दतयवनयधरसततवणणन&#34;&gt;२. दुतियविनयधरसुत्तवण्णना&lt;/h2&gt;&#xA;&lt;p&gt;७६. दुतिये स्वागतानीति सुआगतानि सुप्पगुणानि। सुविभत्तानीति कोट्ठासतो सुट्ठु विभत्तानि । सुप्पवत्तीनीति आवज्जितावज्जितट्ठाने सुट्ठु पवत्तानि दळ्हप्पगुणानि। सुविनिच्छितानीति सुट्ठु विनिच्छितानि। सुत्तसोति विभङ्गतो। अनुब्यञ्जनसोति खन्धकपरिवारतो।&lt;/p&gt;&#xA;&lt;h2 id=&#34;३-ततयवनयधरसततवणणन&#34;&gt;३. ततियविनयधरसुत्तवण्णना&lt;/h2&gt;&#xA;&lt;p&gt;७७. ततिये विनये खो पन ठितो होतीति विनयलक्खणे पतिट्ठितो होति। असंहीरोति न सक्का होति गहितग्गहणं विस्सज्जापेतुम्।&lt;/p&gt;&#xA;&lt;h2 id=&#34;९-सतथससनसततवणणन&#34;&gt;९. सत्थुसासनसुत्तवण्णना&lt;/h2&gt;&#xA;&lt;p&gt;८३. नवमे एकोति अदुतियो। वूपकट्ठोति कायेन गणतो, चित्तेन किलेसेहि वूपकट्ठो विवेकट्ठो दूरीभूतो। अप्पमत्तोति सतिअविप्पवासे ठितो। पहितत्तोति पेसितत्तो। निब्बिदायाति वट्टे उक्कण्ठनत्थाय। विरागायाति रागादीनं विरज्जनत्थाय। निरोधायाति अप्पवत्तिकरणत्थाय। वूपसमायाति किलेसवूपसमाय अप्पवत्तिया। अभिञ्ञायाति तिलक्खणं आरोपेत्वा अभिजाननत्थाय। सम्बोधायाति मग्गसङ्खातस्स सम्बोधस्स अत्थाय। निब्बानायाति निब्बानस्स सच्छिकरणत्थाय।&lt;/p&gt;</description>
    </item>
    <item>
      <title>०९ (१०) ५. ककुधवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/09_10_5_kakudhavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/09_10_5_kakudhavaggo/</guid>
      <description>&lt;p&gt;(१०) ५. ककुधवग्गो&lt;/p&gt;&#xA;&lt;h2 id=&#34;१-२-समपदसततदवयवणणन&#34;&gt;१-२. सम्पदासुत्तद्वयवण्णना&lt;/h2&gt;&#xA;&lt;p&gt;९१-९२. पञ्चमस्स पठमे पञ्च सम्पदा मिस्सिका कथिता। दुतिये पुरिमा चतस्सो मिस्सिका, पञ्चमी लोकिकाव।&lt;/p&gt;&#xA;&lt;h2 id=&#34;३-बयकरणसततवणणन&#34;&gt;३. ब्याकरणसुत्तवण्णना&lt;/h2&gt;&#xA;&lt;p&gt;९३. ततिये अञ्ञाब्याकरणानीति अरहत्तब्याकरणानि। मन्दत्ताति मन्दभावेन अञ्ञाणेन। मोमूहत्ताति अतिमूळ्हभावेन। अञ्ञं ब्याकरोतीति अरहत्तं पत्तोस्मीति कथेति। इच्छापकतोति इच्छाय अभिभूतो। अधिमानेनाति अधिगतमानेन। सम्मदेवाति हेतुना नयेन कारणेनेव।&lt;/p&gt;&#xA;&lt;h2 id=&#34;४-५-फसवहरसततदवणणन&#34;&gt;४-५. फासुविहारसुत्तादिवण्णना&lt;/h2&gt;&#xA;&lt;p&gt;९४-९५. चतुत्थे फासुविहाराति सुखविहारा। पञ्चमे अकुप्पन्ति अरहत्तम्।&lt;/p&gt;&#xA;&lt;h2 id=&#34;६-सतधरसततवणणन&#34;&gt;६. सुतधरसुत्तवण्णना&lt;/h2&gt;&#xA;&lt;p&gt;९६. छट्ठे अप्पट्ठोति अप्पसमारम्भो। अप्पकिच्चोति अप्पकरणीयो। सुभरोति सुखेन भरितब्बो सुपोसो। सुसन्तोसोति तीहि सन्तोसेहि सुट्ठु सन्तोसो। जीवितपरिक्खारेसूति जीवितसम्भारेसु। अप्पाहारोति मन्दाहारो। अनोदरिकत्तन्ति न ओदरिकभावं अमहग्घसभावं अनुयुत्तो। अप्पमिद्धोति न बहुनिद्दो। सत्तमट्ठमानि उत्तानत्थानि।&lt;/p&gt;</description>
    </item>
    <item>
      <title>०९. सीतिवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/09_sItivaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/09_sItivaggo/</guid>
      <description>&lt;p&gt;९. सीतिवग्गो&lt;/p&gt;&#xA;&lt;h2 id=&#34;१-सतभवसततवणणन&#34;&gt;१. सीतिभावसुत्तवण्णना&lt;/h2&gt;&#xA;&lt;p&gt;८५. नवमस्स पठमे सीतिभावन्ति सीतलभावम्। यस्मिं समये चित्तं निग्गण्हितब्बन्तिआदीसु उद्धच्चसमये चित्तं समाधिना निग्गहेतब्बं नाम, कोसज्जानुपतितकाले वीरियेन पग्गहेतब्बं नाम, निरस्सादगतकाले समाधिना सम्पहंसितब्बं नाम, समप्पवत्तकाले बोज्झङ्गुपेक्खाय अज्झुपेक्खितब्बं नाम।&lt;/p&gt;&#xA;&lt;h2 id=&#34;२-आवरणसततवणणन&#34;&gt;२. आवरणसुत्तवण्णना&lt;/h2&gt;&#xA;&lt;p&gt;८६. दुतिये कम्मावरणतायाति पञ्चानन्तरियकम्मेहि। किलेसावरणतायाति नियतमिच्छादिट्ठिया। विपाकावरणतायाति अकुसलविपाकपटिसन्धिया वा कुसलविपाकेहि अहेतुकपटिसन्धिया वाति।&lt;/p&gt;&#xA;&lt;h2 id=&#34;४-५-ससससतसततदवणणन&#34;&gt;४-५. सुस्सूसतिसुत्तादिवण्णना&lt;/h2&gt;&#xA;&lt;p&gt;८८-८९. चतुत्थे अनत्थन्ति अवड्ढिम्। अत्थं रिञ्चतीति वड्ढिअत्थं छड्डेति। अननुलोमिकायाति सासनस्स अननुलोमिकाय। पञ्चमे दिट्ठिसम्पदन्ति सोतापत्तिमग्गम्।&lt;/p&gt;&#xA;&lt;h2 id=&#34;८-११-अभबबटठनसततचतककवणणन&#34;&gt;८-११. अभब्बट्ठानसुत्तचतुक्कवण्णना&lt;/h2&gt;&#xA;&lt;p&gt;९२-९५. अट्ठमे अनागमनीयं वत्थुन्ति अनुपगन्तब्बं कारणं, पञ्चन्नं वेरानं द्वासट्ठिया च दिट्ठिगतानमेतं अधिवचनम्। अट्ठमं भवन्ति कामावचरे अट्ठमं पटिसन्धिम्। नवमे कोतूहलमङ्गलेनाति दिट्ठसुतमुतमङ्गलेन । दसमे सयंकतन्तिआदीनि अत्तदिट्ठिवसेन वुत्तानि। अधिच्चसमुप्पन्नन्ति अहेतुनिब्बत्तम्। सेसं सब्बत्थ उत्तानमेवाति।&lt;br&gt;&#xA;सीतिवग्गो नवमो।&lt;/p&gt;</description>
    </item>
    <item>
      <title>१० (११) १. फासुविहारवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/10_11_1_phAsuvihAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/10_11_1_phAsuvihAravaggo/</guid>
      <description>&lt;p&gt;(११) १. फासुविहारवग्गो&lt;/p&gt;&#xA;&lt;h2 id=&#34;१-सरजजसततवणणन&#34;&gt;१. सारज्जसुत्तवण्णना&lt;/h2&gt;&#xA;&lt;p&gt;१०१. ततियस्स पठमे वेसारज्जकरणाति विसारदभावावहा। सारज्जं होतीति दोमनस्सं होति।&lt;/p&gt;&#xA;&lt;h2 id=&#34;२-उससङकतसततवणणन&#34;&gt;२. उस्सङ्कितसुत्तवण्णना&lt;/h2&gt;&#xA;&lt;p&gt;१०२. दुतिये उस्सङ्कितपरिसङ्कितोति उस्सङ्कितो च परिसङ्कितो च। अपि अकुप्पधम्मोपीति अपि अकुप्पधम्मो खीणासवो समानोपि परेहि पापभिक्खूहि उस्सङ्कितपरिसङ्कितो होतीति अत्थो। वेसियागोचरोतिआदीसु वेसिया वुच्चन्ति रूपूपजीविनियो, ता गोचरो अस्साति वेसियागोचरो, तासं गेहं अभिण्हगमनोति अत्थो। सेसपदेसुपि एसेव नयो। तत्थ पन विधवाति मतपतिका। थुल्लकुमारिकाति महल्लिककुमारिकायो।&lt;/p&gt;&#xA;&lt;h2 id=&#34;३-महचरसततवणणन&#34;&gt;३. महाचोरसुत्तवण्णना&lt;/h2&gt;&#xA;&lt;p&gt;१०३. ततिये इतो भोगेन पटिसन्थरिस्सामीति इतो मम सापतेय्यतो भोगं गहेत्वा तेन पटिसन्थारं करिस्सामि, तस्स च मम च अन्तरं पिदहिस्सामीति अत्थो। गहणानीति परसन्तकानं भण्डानं गहणानि। गुय्हमन्ताति गुहितब्बमन्ता। अन्तग्गाहिकायाति सस्सतं वा उच्छेदं वा गहेत्वा ठिताय। सेसमेत्थ उत्तानत्थमेव। चतुत्थे सब्बं हेट्ठा वुत्तनयमेव।&lt;/p&gt;</description>
    </item>
    <item>
      <title>१०. आनिसंसवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/10_AnisaMsavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/10_AnisaMsavaggo/</guid>
      <description>&lt;p&gt;१०. आनिसंसवग्गो&lt;/p&gt;&#xA;&lt;h2 id=&#34;१-२-पतभवसततदवणणन&#34;&gt;१-२. पातुभावसुत्तादिवण्णना&lt;/h2&gt;&#xA;&lt;p&gt;९६-९७. दसमस्स पठमे अरियायतनेति मज्झिमदेसे। इन्द्रियानन्ति मनच्छट्ठानम्। दुतिये सद्धम्मनियतोति सासनसद्धम्मे नियतो। असाधारणेनाति पुथुज्जनेहि असाधारणेन।&lt;/p&gt;&#xA;&lt;h2 id=&#34;७-अनवतथतसततवणणन&#34;&gt;७. अनवत्थितसुत्तवण्णना&lt;/h2&gt;&#xA;&lt;p&gt;१०२. सत्तमे अनोधिं करित्वाति ‘‘एत्तकाव सङ्खारा अनिच्चा, न इतो परे’’ति एवं सीमं मरियादं अकत्वा। अनवत्थिताति अवत्थिताय रहिता, भिज्जमानाव हुत्वा उपट्ठहिस्सन्तीति अत्थो। सब्बलोकेति सकले तेधातुके। सामञ्ञेनाति समणभावेन, अरियमग्गेनाति अत्थो।&lt;/p&gt;&#xA;&lt;h2 id=&#34;८-उकखततसकसततवणणन&#34;&gt;८. उक्खित्तासिकसुत्तवण्णना&lt;/h2&gt;&#xA;&lt;p&gt;१०३. अट्ठमे मेत्तावतायाति मेत्तायुत्ताय पारिचरियाय। सत्त हि सेखा तथागतं मेत्तावताय परिचरन्ति, खीणासवो परिचिण्णसत्थुको।&lt;/p&gt;&#xA;&lt;h2 id=&#34;९-अतममयसततवणणन&#34;&gt;९. अतम्मयसुत्तवण्णना&lt;/h2&gt;&#xA;&lt;p&gt;१०४. नवमे अतम्मयोति तम्मया वुच्चन्ति तण्हादिट्ठियो, ताहि रहितो। अहंकाराति अहंकारदिट्ठि। ममंकाराति ममंकारतण्हा। सेसं सब्बत्थ उत्तानमेवाति।&lt;br&gt;&#xA;आनिसंसवग्गो दसमो।&lt;br&gt;&#xA;दुतियपण्णासकं निट्ठितम्।&lt;/p&gt;</description>
    </item>
    <item>
      <title>११ (१२) २. अन्धकविन्दवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/11_12_2_andhakavindavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/11_12_2_andhakavindavaggo/</guid>
      <description>&lt;p&gt;(१२) २. अन्धकविन्दवग्गो&lt;/p&gt;&#xA;&lt;h2 id=&#34;१-कलपकसततवणणन&#34;&gt;१. कुलूपकसुत्तवण्णना&lt;/h2&gt;&#xA;&lt;p&gt;१११. दुतियस्स पठमे असन्थवविस्सासीति अत्तना सद्धिं सन्थवं अकरोन्तेसु विस्सासं अनापज्जन्तेसुयेव विस्सासं करोति। अनिस्सरविकप्पीति अनिस्सरोव समानो ‘‘इमं देथ, इमं गण्हथा’’ति इस्सरो विय विकप्पेति। विस्सट्ठुपसेवीति विस्सट्ठानि भिन्नकुलानि घटनत्थाय उपसेवति। उपकण्णकजप्पीति कण्णमूले मन्तं गण्हाति। सुक्कपक्खो वुत्तविपरियायेन वेदितब्बो।&lt;/p&gt;&#xA;&lt;h2 id=&#34;२-पचछसमणसततवणणन&#34;&gt;२. पच्छासमणसुत्तवण्णना&lt;/h2&gt;&#xA;&lt;p&gt;११२. दुतिये पत्तपरियापन्नं न गण्हातीति उपज्झाये निवत्तित्वा ठिते अत्तनो तुच्छपत्तं दत्वा तस्स पत्तं न गण्हाति, ततो वा दीयमानं न गण्हाति। न निवारेतीति इदं वचनं आपत्तिवीतिक्कमवचनं नामाति न जानाति। ञत्वा वापि, ‘‘भन्ते, एवरूपं नाम वत्तुं न वट्टती’’ति न निवारेति। कथं ओपातेतीति तस्स कथं भिन्दित्वा अत्तनो कथं पवेसेति। जळोति जडो। एळमूगोति पग्घरितखेळमुखो। ततियं उत्तानमेव।&lt;/p&gt;</description>
    </item>
    <item>
      <title>११. तिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/11_tikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/11_tikavaggo/</guid>
      <description>&lt;p&gt;११. तिकवग्गो&lt;/p&gt;&#xA;&lt;h2 id=&#34;१-रगसततवणणन&#34;&gt;१. रागसुत्तवण्णना&lt;/h2&gt;&#xA;&lt;p&gt;१०७. एकादसमस्स पठमे असुभाति असुभकम्मट्ठानम्। मेत्ताति मेत्ताकम्मट्ठानम्। पञ्ञाति सहविपस्सना मग्गपञ्ञा।&lt;/p&gt;&#xA;&lt;h2 id=&#34;६-अससदसततवणणन&#34;&gt;६. अस्सादसुत्तवण्णना&lt;/h2&gt;&#xA;&lt;p&gt;११२. छट्ठे अस्साददिट्ठीति सस्सतदिट्ठि। अत्तानुदिट्ठीति अत्तानं अनुगता वीसतिवत्थुका सक्कायदिट्ठि। मिच्छादिट्ठीति द्वासट्ठिविधापि दिट्ठि। सम्मादिट्ठीति मग्गसम्मादिट्ठि, नत्थि दिन्नन्तिआदिका वा मिच्छादिट्ठि, कम्मस्सकतञाणं सम्मादिट्ठि।&lt;/p&gt;&#xA;&lt;h2 id=&#34;७-अरतसततवणणन&#34;&gt;७. अरतिसुत्तवण्णना&lt;/h2&gt;&#xA;&lt;p&gt;११३. सत्तमे अधम्मचरियाति दस अकुसलकम्मपथा।&lt;/p&gt;&#xA;&lt;h2 id=&#34;१०-उदधचचसततवणणन&#34;&gt;१०. उद्धच्चसुत्तवण्णना&lt;/h2&gt;&#xA;&lt;p&gt;११६. दसमे असंवरोति अनधिवासकभावो। सेसं सब्बत्थ उत्तानमेवाति।&lt;br&gt;&#xA;तिकवग्गो एकादसमो।&lt;/p&gt;</description>
    </item>
    <item>
      <title>१२ (१३) ३. गिलानवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/12_13_3_gilAnavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/12_13_3_gilAnavaggo/</guid>
      <description>&lt;p&gt;(१३) ३. गिलानवग्गो&lt;/p&gt;&#xA;&lt;h2 id=&#34;४-दतयउपटठकसततवणणन&#34;&gt;४. दुतियउपट्ठाकसुत्तवण्णना&lt;/h2&gt;&#xA;&lt;p&gt;१२४. ततियस्स चतुत्थे नप्पटिबलोति कायबलेन च ञाणबलेन च असमन्नागतो। आमिसन्तरोति आमिसहेतुको चीवरादीनि पच्चासीसमानो।&lt;/p&gt;&#xA;&lt;h2 id=&#34;५-६-अनयसससततदवयवणणन&#34;&gt;५-६. अनायुस्सासुत्तद्वयवण्णना&lt;/h2&gt;&#xA;&lt;p&gt;१२५-१२६. पञ्चमे अनायुस्साति आयुपच्छेदना, न आयुवड्ढना। छट्ठेपि एसेव नयो।&lt;/p&gt;&#xA;&lt;h2 id=&#34;७-वपकससततवणणन&#34;&gt;७. वपकाससुत्तवण्णना&lt;/h2&gt;&#xA;&lt;p&gt;१२७. सत्तमे नालं सङ्घम्हा वपकासितुन्ति सङ्घतो निक्खमित्वा एकको वसितुं न युत्तो। कामञ्चेस सङ्घमज्झेपि वसितुं अयुत्तोव असङ्घसोभनताय, ओवादानुसासनिप्पटिबद्धत्ता पन निप्परियायेनेव सङ्घम्हा वपकासितुं न युत्तो। अलं सङ्घम्हा वपकासितुन्ति चातुद्दिसत्ता सङ्घम्हा निक्खम्म एकको वसितुं युत्तो, सङ्घसोभनताय पन सङ्घेपि वसितुं युत्तोयेव। अट्ठमं उत्तानत्थमेव।&lt;/p&gt;</description>
    </item>
    <item>
      <title>१२. सामञ्ञवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/12_sAma~n~navaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/12_sAma~n~navaggavaNNanA/</guid>
      <description>&lt;p&gt;१२. सामञ्ञवग्गवण्णना&lt;br&gt;&#xA;११९-१२१. इतो परेसु तपुस्सोति द्वेवाचिकुपासको। तथागते निट्ठङ्गतोति बुद्धगुणेसु पतिट्ठितचित्तो पहीनकङ्खो। अमतं अद्दसाति अमतद्दसो। अरियेनाति निद्दोसेन लोकुत्तरसीलेन। ञाणेनाति पच्चवेक्खणञाणेन। विमुत्तियाति सेखफलविमुत्तिया । तवकण्णिकोति एवंनामको गहपति। तपकण्णिकोतिपि पाळि।&lt;/p&gt;</description>
    </item>
    <item>
      <title>१३ (१४) ४. राजवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/13_14_4_rAjavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/13_14_4_rAjavaggo/</guid>
      <description>&lt;p&gt;(१४) ४. राजवग्गो&lt;/p&gt;&#xA;&lt;h2 id=&#34;१-पठमचककनवततनसततवणणन&#34;&gt;१. पठमचक्कानुवत्तनसुत्तवण्णना&lt;/h2&gt;&#xA;&lt;p&gt;१३१. चतुत्थस्स पठमे धम्मेनाति दसकुसलधम्मेन। चक्कन्ति आणाचक्कम्। अत्थञ्ञूति रज्जत्थं जानाति। धम्मञ्ञूति पवेणिधम्मं जानाति। मत्तञ्ञूति दण्डे वा बलम्हि वा पमाणं जानाति। कालञ्ञूति रज्जसुखानुभवनकालं, विनिच्छयकरणकालं, जनपदचारिकाकालञ्च जानाति। परिसञ्ञूति अयं परिसा खत्तियपरिसा, अयं ब्राह्मणवेस्ससुद्दसमणपरिसाति जानाति।&lt;br&gt;&#xA;तथागतवारे अत्थञ्ञूति पञ्च अत्थे जानाति। धम्मञ्ञूति चत्तारो धम्मे जानाति। मत्तञ्ञूति चतूसु पच्चयेसु पटिग्गहणपरिभोगमत्तं जानाति। कालञ्ञूति अयं कालो पटिसल्लीनस्स, अयं समापत्तिया, अयं धम्मदेसनाय, अयं जनपदचारिकायाति एवं कालं जानाति। परिसञ्ञूति अयं परिसा खत्तियपरिसा…पे॰… अयं समणपरिसाति जानाति। अनुत्तरन्ति नवहि लोकुत्तरधम्मेहि अनुत्तरम्। धम्मचक्कन्ति सेट्ठचक्कम्।&lt;/p&gt;</description>
    </item>
    <item>
      <title>१४ (१५) ५. तिकण्डकीवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/14_15_5_tikaNDakIvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/14_15_5_tikaNDakIvaggo/</guid>
      <description>&lt;p&gt;(१५) ५. तिकण्डकीवग्गो&lt;/p&gt;&#xA;&lt;h2 id=&#34;१-अवजनतसततवणणन&#34;&gt;१. अवजानातिसुत्तवण्णना&lt;/h2&gt;&#xA;&lt;p&gt;१४१. पञ्चमस्स पठमे संवासेनाति एकतोवासेन। आदेय्यमुखोति आदियनमुखो, गहणमुखोति अत्थो। तमेनं दत्वा अवजानातीति ‘‘अयं दिन्नं पटिग्गहेतुमेव जानाती’’ति एवं अवमञ्ञति। तमेनं संवासेन अवजानातीति अप्पमत्तके किस्मिञ्चिदेव कुज्झित्वा ‘‘जानामहं तया कतकम्मं, एत्तकं अद्धानं अहं किं करोन्तो वसिं, ननु तुय्हमेव कताकतं वीमंसन्तो’’तिआदीनि वत्ता होति। अथ इतरो ‘‘अद्धा कोचि मय्हं दोसो भविस्सती’’ति किञ्चि पटिप्फरितुं न सक्कोति। तं खिप्पञ्ञेव अधिमुच्चिता होतीति तं वण्णं वा अवण्णं वा सीघमेव सद्दहति। सद्दहनट्ठेन हि आदानेन एस आदियनमुखोति वुत्तो। आधेय्यमुखोति पाळिया पन ठपितमुखोति अत्थो। मग्गे खटआवाटो विय आगतागतं उदकं वण्णं वा अवण्णं वा सद्दहनवसेन सम्पटिच्छितुं ठपितमुखोति वुत्तं होति।&lt;br&gt;&#xA;इत्तरसद्धोति परित्तकसद्धो। कुसलाकुसले धम्मे न जानातीतिआदीसु कुसले धम्मे ‘‘इमे कुसला’’ति न जानाति, अकुसले धम्मे ‘‘इमे अकुसला’’ति न जानाति। तथा सावज्जे सदोसधम्मे ‘‘इमे सावज्जा’’ति, अनवज्जे च निद्दोसधम्मे ‘‘इमे अनवज्जा’’ति, हीने हीनाति, पणीते पणीताति। कण्हसुक्कसप्पटिभागेति ‘‘इमे कण्हा सुक्के पटिबाहेत्वा ठितत्ता सप्पटिभागा नाम, इमे च सुक्का कण्हे पटिबाहित्वा ठितत्ता सप्पटिभागा’’ति न जानाति।&lt;/p&gt;</description>
    </item>
    <item>
      <title>१५ (१६) १. सद्धम्मवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/15_16_1_saddhammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/15_16_1_saddhammavaggo/</guid>
      <description>&lt;p&gt;(१६) १. सद्धम्मवग्गो&lt;/p&gt;&#xA;&lt;h2 id=&#34;१-पठमसममततनयमसततवणणन&#34;&gt;१. पठमसम्मत्तनियामसुत्तवण्णना&lt;/h2&gt;&#xA;&lt;p&gt;१५१. चतुत्थस्स पठमे अभब्बो नियामं ओक्कमितुं कुसलेसु धम्मेसु सम्मत्तन्ति कुसलेसु धम्मेसु सम्मत्तभूतं मग्गनियामं ओक्कमितुं अभब्बो अभाजनम्। कथं परिभोतीतिआदीसु ‘‘किं कथा नाम एसा’’ति वदन्तो कथं परिभोति नाम। ‘‘किं नामेस कथेति, किं अयं जानाती’’ति वदन्तो कथिकं परिभोति नाम। ‘‘मयं किं जानाम, कुतो अम्हाकं एतं सोतुं बल’’न्ति वदन्तो अत्तानं परिभोति नाम। विपरियायेन सुक्कपक्खो वेदितब्बो।&lt;/p&gt;&#xA;&lt;h2 id=&#34;२-दतयसममततनयमसततवणणन&#34;&gt;२. दुतियसम्मत्तनियामसुत्तवण्णना&lt;/h2&gt;&#xA;&lt;p&gt;१५२. दुतिये अनञ्ञाते अञ्ञातमानीति अविञ्ञातस्मिंयेव ‘‘विञ्ञातमिदं मया’’ति एवंमानी।&lt;/p&gt;&#xA;&lt;h2 id=&#34;३-ततयसममततनयमसततवणणन&#34;&gt;३. ततियसम्मत्तनियामसुत्तवण्णना&lt;/h2&gt;&#xA;&lt;p&gt;१५३. ततिये मक्खी धम्मं सुणातीति मक्खी हुत्वा गुणमक्खनचित्तेन धम्मं सुणाति। उपारम्भचित्तोति निग्गहारोपनचित्तो। रन्धगवेसीति गुणरन्धं गुणच्छिद्दं गवेसन्तो।&lt;/p&gt;</description>
    </item>
    <item>
      <title>१६ (१७) २. आघातवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/16_17_2_AghAtavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/16_17_2_AghAtavaggo/</guid>
      <description>&lt;p&gt;(१७) २. आघातवग्गो&lt;/p&gt;&#xA;&lt;h2 id=&#34;१-पठमआघतपटवनयसततवणणन&#34;&gt;१. पठमआघातपटिविनयसुत्तवण्णना&lt;/h2&gt;&#xA;&lt;p&gt;१६१. दुतियस्स पठमे आघातं पटिविनेन्ति वूपसमेन्तीति आघातपटिविनया। यत्थ भिक्खुनो उप्पन्नो आघातो सब्बसो पटिविनेतब्बोति यत्थ आरम्मणे भिक्खुनो आघातो उप्पन्नो होति, तत्थ सो सब्बो इमेहि पञ्चहि पटिविनोदेतब्बोति अत्थो। मेत्ता तस्मिं पुग्गले भावेतब्बाति तिकचतुक्कज्झानवसेन मेत्ता भावेतब्बा। करुणायपि एसेव नयो। उपेक्खा पन चतुक्कपञ्चकज्झानवसेन भावेतब्बा। यस्मा पन यं पुग्गलं पस्सतो चित्तं न निब्बाति, तस्मिं मुदिता न सण्ठहति, तस्मा सा न वुत्ता। असतिअमनसिकारोति यथा सो पुग्गलो न उपट्ठाति, कुट्टादीहि अन्तरितो विय होति, एवं तस्मिं असतिअमनसिकारो आपज्जितब्बो। सेसं हेट्ठा वुत्तनयत्ता उत्तानमेव।&lt;/p&gt;</description>
    </item>
    <item>
      <title>१७ (१८) ३. उपासकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/17_18_3_upAsakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/17_18_3_upAsakavaggo/</guid>
      <description>&lt;p&gt;(१८) ३. उपासकवग्गो&lt;/p&gt;&#xA;&lt;h2 id=&#34;१-३-सरजजसततदवणणन&#34;&gt;१-३. सारज्जसुत्तादिवण्णना&lt;/h2&gt;&#xA;&lt;p&gt;१७१-१७३. ततियस्स पठमदुतियततियेसु अगारियप्पटिपत्ति कथिता। सोतापन्नसकदागामिनोपि होन्तु, वट्टन्तियेव।&lt;/p&gt;&#xA;&lt;h2 id=&#34;४-वरसततवणणन&#34;&gt;४. वेरसुत्तवण्णना&lt;/h2&gt;&#xA;&lt;p&gt;१७४. चतुत्थे भयानीति चित्तुत्रासभयानि। वेरानीति अकुसलवेरानिपि पुग्गलवेरानिपि । चेतसिकन्ति चित्तनिस्सितम्। दुक्खन्ति कायपसादवत्थुकं दुक्खम्। दोमनस्सन्ति दोमनस्सवेदनम्। इमस्मिं सुत्ते विरतिपहानं कथितम्।&lt;/p&gt;&#xA;&lt;h2 id=&#34;५-चणडलसततवणणन&#34;&gt;५. चण्डालसुत्तवण्णना&lt;/h2&gt;&#xA;&lt;p&gt;१७५. पञ्चमे उपासकपतिकुट्ठोति उपासकपच्छिमको। कोतूहलमङ्गलिकोति ‘‘इमिना इदं भविस्सती’’ति एवं पवत्तत्ता कोतूहलसङ्खातेन दिट्ठसुतमुतमङ्गलेन समन्नागतो। मङ्गलं पच्चेति नो कम्मन्ति मङ्गलं ओलोकेति, कम्मं न ओलोकेति। इतो च बहिद्धाति इमम्हा सासना बहिद्धा। पुब्बकारं करोतीति दानादिकं कुसलकिच्चं पठमतरं करोति।&lt;/p&gt;</description>
    </item>
    <item>
      <title>१८ (१९) ४. अरञ्ञवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/18_19_4_ara~n~navaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/18_19_4_ara~n~navaggo/</guid>
      <description>&lt;p&gt;(१९) ४. अरञ्ञवग्गो&lt;/p&gt;&#xA;&lt;h2 id=&#34;१-आरञञकसततवणणन&#34;&gt;१. आरञ्ञिकसुत्तवण्णना&lt;/h2&gt;&#xA;&lt;p&gt;१८१. चतुत्थस्स पठमे मन्दत्ता मोमूहत्ताति नेव समादानं जानाति, न आनिसंसम्। अत्तनो पन मन्दत्ता मोमूहत्ता अञ्ञाणेनेव आरञ्ञको होति। पापिच्छो इच्छापकतोति ‘‘अरञ्ञे मे विहरन्तस्स ‘अयं आरञ्ञको’ति चतुपच्चयसक्कारं करिस्सन्ति, ‘अयं भिक्खु लज्जी पविवित्तो’तिआदीहि च गुणेहि सम्भावेस्सन्ती’’ति एवं पापिकाय इच्छाय ठत्वा ताय एव इच्छाय अभिभूतो हुत्वा आरञ्ञको होति। उम्मादवसेन अरञ्ञं पविसित्वा विहरन्तो पन उम्मादा चित्तक्खेपा आरञ्ञको नाम होति। वण्णितन्ति इदं आरञ्ञकङ्गं नाम बुद्धेहि च बुद्धसावकेहि च वण्णितं पसत्थन्ति आरञ्ञको होति। इदमत्थितन्ति इमाय कल्याणाय पटिपत्तिया अत्थो एतस्साति इदमत्थी, इदमत्थिनो भावो इदमत्थिता। तं इदमत्थितंयेव निस्साय, न अञ्ञं किञ्चि लोकामिसन्ति अत्थो। सेसमेत्थ इतो परेसु च उत्तानत्थमेव।&lt;br&gt;&#xA;अरञ्ञवग्गो चतुत्थो।&lt;/p&gt;</description>
    </item>
    <item>
      <title>१९ (२०) ५. ब्राह्मणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/19_20_5_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/19_20_5_brAhmaNavaggo/</guid>
      <description>&lt;p&gt;(२०) ५. ब्राह्मणवग्गो&lt;/p&gt;&#xA;&lt;h2 id=&#34;१-सणसततवणणन&#34;&gt;१. सोणसुत्तवण्णना&lt;/h2&gt;&#xA;&lt;p&gt;१९१. पञ्चमस्स पठमे ब्राह्मणधम्माति ब्राह्मणसभावा। सुनखेसूति कुक्कुरेसु। नेव किणन्ति न विक्किणन्तीति न गण्हन्ता किणन्ति, न ददन्ता विक्किणन्ति। सम्पियेनेव संवासं संबन्धाय सम्पवत्तेन्तीति पियो पियं उपसङ्कमित्वा पवेणिया बन्धनत्थं संवासं पवत्तयन्ति । उदरावदेहकन्ति उदरं अवदिहित्वा उपचिनित्वा पूरेत्वा। अवसेसं आदाय पक्कमन्तीति यं भुञ्जितुं न सक्कोन्ति, तं भण्डिकं कत्वा गहेत्वा गच्छन्ति। इमस्मिं सुत्ते वट्टमेव कथितम्।&lt;/p&gt;&#xA;&lt;h2 id=&#34;२-दणबरहमणसततवणणन&#34;&gt;२. दोणब्राह्मणसुत्तवण्णना&lt;/h2&gt;&#xA;&lt;p&gt;१९२. दुतिये त्वम्पि नोति त्वम्पि नु। पवत्तारोति पवत्तयितारो। येसन्ति येसं सन्तकम्। मन्तपदन्ति वेदसङ्खातं मन्तमेव। गीतन्ति अट्ठकादीहि दसहि पोराणकब्राह्मणेहि सरसम्पत्तिवसेन सज्झायितम्। पवुत्तन्ति अञ्ञेसं वुत्तं, वाचितन्ति अत्थो। समीहितन्ति समुपब्यूळ्हं रासिकतं, पिण्डं कत्वा ठपितन्ति अत्थो। तदनुगायन्तीति एतरहि ब्राह्मणा तं तेहि पुब्बेहि गीतं अनुगायन्ति अनुसज्झायन्ति। तदनुभासन्तीति तं अनुभासन्ति। इदं पुरिमस्सेव वेवचनम्। भासितमनुभासन्तीति तेहि भासितं अनुभासन्ति। सज्झायितमनुसज्झायन्तीति तेहि सज्झायितं अनुसज्झायन्ति। वाचितमनुवाचेन्तीति तेहि अञ्ञेसं वाचितं अनुवाचेन्ति। सेय्यथिदन्ति ते कतमेति अत्थो। अट्ठकोतिआदीनि तेसं नामानि। ते किर दिब्बेन चक्खुना ओलोकेत्वा परूपघातं अकत्वा कस्सपसम्मासम्बुद्धस्स भगवतो पावचनेन सह संसन्देत्वा मन्ते गन्थेसुम्। अपरापरे पन ब्राह्मणा पाणातिपातादीनि पक्खिपित्वा तयो वेदे भिन्दित्वा बुद्धवचनेन सद्धिं विरुद्धे अकंसु। त्यास्सु’मेति एत्थ अस्सूति निपातमत्तं, ते ब्राह्मणा इमे पञ्च ब्राह्मणे पञ्ञापेन्तीति अत्थो।&lt;br&gt;&#xA;मन्ते अधीयमानोति वेदे सज्झायन्तो गण्हन्तो। आचरियधनन्ति आचरियदक्खिणं आचरियभागम्। न इस्सत्थेनाति न योधाजीवकम्मेन उप्पादेति। न राजपोरिसेनाति न राजुपट्ठाकभावेन। केवलं भिक्खाचरियायाति सुद्धाय भिक्खाचरियाय एव। कपालं अनतिमञ्ञमानोति तं भिक्खाभाजनं अनतिमञ्ञमानो। सो हि पुण्णपत्तं आदाय सीसं न्हातो कुलद्वारेसु ठत्वा ‘‘अहं अट्ठचत्तालीस वस्सानि कोमारब्रह्मचरियं चरिं, मन्तापि मे गहिता, आचरियस्स आचरियधनं दस्सामि, धनं मे देथा’’ति याचति। तं सुत्वा मनुस्सा यथासत्ति यथाबलं अट्ठपि सोळसपि सतम्पि सहस्सम्पि देन्ति। एवं सकलगामं चरित्वा लद्धधनं आचरियस्स निय्यादेति। तं सन्धायेतं वुत्तम्। एवं खो दोण ब्राह्मणो ब्रह्मसमो होतीति एवं ब्रह्मविहारेहि समन्नागतत्ता ब्राह्मणो ब्रह्मसमो नाम होति।&lt;br&gt;&#xA;नेव कयेन न विक्कयेनाति नेव अत्तना कयं कत्वा गण्हाति, न परेन विक्कयं कत्वा दिन्नम्। उदकूपस्सट्ठन्ति उदकेन उपस्सट्ठं परिच्चत्तम्। सो हि यस्मिं कुले वयप्पत्ता दारिका अत्थि, गन्त्वा तस्स द्वारे तिट्ठति। ‘‘कस्मा ठितोसी’’ति वुत्ते ‘‘अहं अट्ठचत्तालीस वस्सानि कोमारब्रह्मचरियं चरिं, तं सब्बं तुम्हाकं देमि, तुम्हे मय्हं दारिकं देथा’’ति वदति। ते दारिकं आनेत्वा तस्स हत्थे उदकं पातेत्वा देन्ति। सो तं उदकूपस्सट्ठं भरियं गण्हित्वा गच्छति। अतिमीळ्हजोति अतिमीळ्हे महागूथरासिम्हि जातो। तस्स साति तस्स एसा। न दवत्थाति न कीळनत्था। न रतत्थाति न कामरतिअत्था। मेथुनं उप्पादेत्वाति धीतरं वा पुत्तं वा उप्पादेत्वा ‘‘इदानि पवेणि घटीयिस्सती’’ति निक्खमित्वा पब्बजति। सुगतिं सग्गं लोकन्ति ब्रह्मलोकमेव सन्धायेतं वुत्तम्। देवसमो होतीति दिब्बविहारेहि समन्नागतत्ता देवसमो नाम होति।&lt;br&gt;&#xA;तमेव पुत्तस्सादं निकामयमानोति य्वास्स धीतरं वा पुत्तं वा जातं दिस्वा पुत्तपेमं पुत्तस्सादो उप्पज्जति, तं पत्थयमानो इच्छमानो। कुटुम्बं अज्झावसतीति कुटुम्बं सण्ठपेत्वा कुटुम्बमज्झे वसति। सेसमेत्थ उत्तानमेवाति।&lt;/p&gt;</description>
    </item>
    <item>
      <title>२० (२१) १. किमिलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/20_21_1_kimilavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/20_21_1_kimilavaggo/</guid>
      <description>&lt;p&gt;(२१) १. किमिलवग्गो&lt;/p&gt;&#xA;&lt;h2 id=&#34;१-कमलसततवणणन&#34;&gt;१. किमिलसुत्तवण्णना&lt;/h2&gt;&#xA;&lt;p&gt;२०१. पञ्चमस्स पठमे किमिलायन्ति एवंनामके नगरे। निचुलवनेति मुचलिन्दवने। एतदवोचाति अयं किर थेरो तस्मिंयेव नगरे सेट्ठिपुत्तो सत्थु सन्तिके पब्बजित्वा पुब्बेनिवासञाणं पटिलभि। सो अत्तना निवुत्थं खन्धसन्तानं अनुस्सरन्तो कस्सपदसबलस्स सासनोसक्कनकाले पब्बजित्वा चतूसु परिसासु सासने अगारवं करोन्तीसु निस्सेणिं बन्धित्वा पब्बतं आरुय्ह तत्थ समणधम्मं कत्वा अत्तनो निवुत्थभावं अद्दस। सो ‘‘सत्थारं उपसङ्कमित्वा तं कारणं पुच्छिस्सामी’’ति एतं ‘‘को नु खो, भन्ते’’तिआदिवचनं अवोच।&lt;br&gt;&#xA;सत्थरि अगारवा विहरन्ति अप्पतिस्साति सत्थरि गारवञ्चेव जेट्ठकभावञ्च अनुपट्ठपेत्वा विहरन्ति। सेसेसुपि एसेव नयो। तत्थ चेतियङ्गणादीसु छत्तं धारेत्वा उपाहना आरुय्ह विचरन्तो नानप्पकारञ्च निरत्थककथं कथेन्तो सत्थरि अगारवो विहरति नाम। धम्मस्सवनग्गे पन निसीदित्वा निद्दायन्तो चेव नानप्पकारञ्च निरत्थककथं कथेन्तो धम्मे अगारवो विहरति नाम। सङ्घमज्झे बाहाविक्खेपकं नानत्तकथं कथेन्तो थेरनवमज्झिमेसु च चित्तीकारं अकरोन्तो सङ्घे अगारवो विहरति नाम। सिक्खं अपरिपूरेन्तो सिक्खाय अगारवो विहरति नाम। अञ्ञमञ्ञं कलहभण्डनादीनि करोन्तो अञ्ञमञ्ञं अगारवो विहरति नाम। दुतियं उत्तानत्थमेव।&lt;/p&gt;</description>
    </item>
    <item>
      <title>२१ (२२) २. अक्कोसकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/21_22_2_akkosakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/21_22_2_akkosakavaggo/</guid>
      <description>&lt;p&gt;(२२) २. अक्कोसकवग्गो&lt;/p&gt;&#xA;&lt;h2 id=&#34;१-अककसकसततवणणन&#34;&gt;१. अक्कोसकसुत्तवण्णना&lt;/h2&gt;&#xA;&lt;p&gt;२११. दुतियस्स पठमे अक्कोसकपरिभासकोति दसहि अक्कोसवत्थूहि अक्कोसको, भयदस्सनेन परिभासको। छिन्नपरिपन्थोति लोकुत्तरपरिपन्थस्स छिन्नत्ता छिन्नपरिपन्थो। रोगातङ्कन्ति रोगोयेव किच्छजीविकायावहनतो रोगातङ्को नाम।&lt;/p&gt;&#xA;&lt;h2 id=&#34;२-भणडनकरकसततवणणन&#34;&gt;२. भण्डनकारकसुत्तवण्णना&lt;/h2&gt;&#xA;&lt;p&gt;२१२. दुतिये अधिकरणकारकोति चतुन्नं अधिकरणानं अञ्ञतरस्स कारको। अनधिगतन्ति पुब्बे अप्पत्तविसेसम्।&lt;/p&gt;&#xA;&lt;h2 id=&#34;३-सलसततवणणन&#34;&gt;३. सीलसुत्तवण्णना&lt;/h2&gt;&#xA;&lt;p&gt;२१३. ततिये दुस्सीलोति असीलो निस्सीलो। सीलविपन्नोति विपन्नसीलो भिन्नसंवरो। पमादाधिकरणन्ति पमादकारणा। इदञ्च सुत्तं गहट्ठानं वसेन आगतं, पब्बजितानम्पि पन लब्भतेव । गहट्ठो हि येन येन सिप्पट्ठानेन जीविकं कप्पेति, यदि कसिया, यदि वणिज्जाय, पाणातिपातादिवसेन पमत्तो तं तं यथाकालं सम्पादेतुं न सक्कोति, अथस्स मूलं विनस्सति। माघातकालेपि पाणातिपातं अदिन्नादानादीनि च करोन्तो दण्डवसेन महतिं भोगजानिं निगच्छति। पब्बजितो दुस्सीलो पमादकारणा सीलतो बुद्धवचनतो झानतो सत्तअरियधनतो च जानिं निगच्छति। गहट्ठस्स ‘‘असुको असुककुले जातो दुस्सीलो पापधम्मो परिच्चत्तइधलोकपरलोको सलाकभत्तमत्तम्पि न देती’’ति चतुपरिसमज्झे पापको कित्तिसद्दो अब्भुग्गच्छति। पब्बजितस्स ‘‘असुको नासक्खि सीलं रक्खितुं बुद्धवचनं गहेतुं, वेज्जकम्मादीहि जीवति, छहि अगारवेहि समन्नागतो’’ति एवं अब्भुग्गच्छति।&lt;br&gt;&#xA;अविसारदोति गहट्ठो ताव ‘‘अवस्सं बहूनं सन्निपातट्ठाने कोचि मम कम्मं जानिस्सति, अथ मं निग्गण्हिस्सन्ति वा, राजकुलस्स वा दस्सन्ती’’ति सभयो उपसङ्कमति। मङ्कुभूतो च पतितक्खन्धो अधोमुखो अङ्गुट्ठकेन भूमिं कसन्तो निसीदति, विसारदो हुत्वा कथेतुं न सक्कोति। पब्बजितोपि ‘‘बहू भिक्खू सन्निपतिता, अवस्सं कोचि मम कम्मं जानिस्सति, अथ मे उपोसथम्पि पवारणम्पि ठपेत्वा सामञ्ञा चावेत्वा निक्कड्ढिस्सन्ती’’ति सभयो उपसङ्कमति, विसारदो हुत्वा कथेतुं न सक्कोति। एकच्चो पन दुस्सीलोपि दप्पितो विय चरति, सोपि अज्झासयेन मङ्कु होतियेव।&lt;br&gt;&#xA;सम्मूळ्हो कालं करोतीति तस्स हि मरणमञ्चे निपन्नस्स दुस्सीलकम्मं समादाय वत्तितट्ठानं आपाथं आगच्छति। सो उम्मीलेत्वा इधलोकं पस्सति, निम्मीलेत्वा परलोकम्। तस्स चत्तारो अपाया उपट्ठहन्ति, सत्तिसतेन सीसे पहरियमानो विय होति। सो ‘‘वारेथ वारेथा’’ति विरवन्तो मरति। तेन वुत्तं – ‘‘सम्मूळ्हो कालं करोती’’ति। पञ्चमपदं उत्तानमेव। आनिसंसकथा वुत्तविपरियायेन वेदितब्बा।&lt;/p&gt;</description>
    </item>
    <item>
      <title>२२ (२३) ३. दीघचारिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/22_23_3_dIghachArikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/22_23_3_dIghachArikavaggo/</guid>
      <description>&lt;p&gt;(२३) ३. दीघचारिकवग्गो&lt;/p&gt;&#xA;&lt;h2 id=&#34;१-पठमदघचरकसततवणणन&#34;&gt;१. पठमदीघचारिकसुत्तवण्णना&lt;/h2&gt;&#xA;&lt;p&gt;२२१. ततियस्स पठमे अनवत्थचारिकन्ति अववत्थितचारिकम्। सुतं न परियोदपेतीति यम्पिस्स सुतं अत्थि, तं परियोदपेतुं न सक्कोति। सुतेनेकच्चेन अविसारदो होतीति थोकथोकेन सुतेन विज्जमानेनापि ञाणेन सोमनस्सप्पत्तो न होति। समवत्थचारेति समवत्थितचारे। दुतियं उत्तानत्थमेव।&lt;/p&gt;&#xA;&lt;h2 id=&#34;३-४-अतनवससततदवणणन&#34;&gt;३-४. अतिनिवाससुत्तादिवण्णना&lt;/h2&gt;&#xA;&lt;p&gt;२२३-२२४. ततिये बहुभण्डोति बहुपरिक्खारो। बहुभेसज्जोति सप्पिनवनीतादीनं बहुताय बहुभेसज्जो। ब्यत्तोति ब्यासत्तो। संसट्ठोति पञ्चविधेन संसग्गेन संसट्ठो हुत्वा। अननुलोमिकेनाति सासनस्स अननुच्छविकेन। चतुत्थे वण्णमच्छरीति गुणमच्छरी। धम्ममच्छरीति परियत्तिमच्छरी।&lt;/p&gt;&#xA;&lt;h2 id=&#34;५-६-कलपकसततदवणणन&#34;&gt;५-६. कुलूपकसुत्तादिवण्णना&lt;/h2&gt;&#xA;&lt;p&gt;२२५-२२६. पञ्चमे अनामन्तचारे आपज्जतीति ‘‘निमन्तितो सभत्तो समानो सन्तं भिक्खुं अनापुच्छा पुरेभत्तं वा पच्छाभत्तं वा कुलेसु चारित्तं आपज्जेय्या’’ति सिक्खापदे (पारा॰ २९४) वुत्तं आपत्तिं आपज्जति। रहो निसज्जायातिआदीनिपि तेसं तेसं सिक्खापदानं वसेन वेदितब्बानि। छट्ठे अतिवेलन्ति अतिक्कन्तपमाणकालम्। सत्तमं उत्तानमेव।&lt;/p&gt;</description>
    </item>
    <item>
      <title>२३ (२४) ४. आवासिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/23_24_4_AvAsikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/23_24_4_AvAsikavaggo/</guid>
      <description>&lt;p&gt;(२४) ४. आवासिकवग्गो&lt;/p&gt;&#xA;&lt;h2 id=&#34;१-आवसकसततवणणन&#34;&gt;१. आवासिकसुत्तवण्णना&lt;/h2&gt;&#xA;&lt;p&gt;२३१. चतुत्थस्स पठमे न आकप्पसम्पन्नोति समणाकप्पेन सम्पन्नो। अभावनीयो होतीति वड्ढनीयो न होति। दुतियं उत्तानमेव।&lt;/p&gt;&#xA;&lt;h2 id=&#34;३-सभनसततवणणन&#34;&gt;३. सोभनसुत्तवण्णना&lt;/h2&gt;&#xA;&lt;p&gt;२३३. ततिये पटिबलोति कायबलेन च ञाणबलेन च समन्नागतत्ता पटिबलो।&lt;/p&gt;&#xA;&lt;h2 id=&#34;४-बहपकरसततवणणन&#34;&gt;४. बहूपकारसुत्तवण्णना&lt;/h2&gt;&#xA;&lt;p&gt;२३४. चतुत्थे खण्डफुल्लन्ति पतितट्ठानञ्च भिन्नट्ठानञ्च। पटिसङ्खरोतीति पटिपाकतिकं करोति। आरोचेतीति इदं पवारितकुलानं वसेन वुत्तम्।&lt;/p&gt;&#xA;&lt;h2 id=&#34;५-अनकमपसततवणणन&#34;&gt;५. अनुकम्पसुत्तवण्णना&lt;/h2&gt;&#xA;&lt;p&gt;२३५. पञ्चमे अधिसीलेसूति पञ्चसु सीलेसु। धम्मदस्सने निवेसेतीति चतुसच्चधम्मदस्सने पतिट्ठापेति। अरहग्गतन्ति सब्बसक्कारानं अरहे रतनत्तयेव गतं, तीसु वत्थूसु गरुचित्तीकारं उपट्ठपेथाति अत्थो। छट्ठं उत्तानमेव।&lt;/p&gt;&#xA;&lt;h2 id=&#34;७-दतयअवणणरहसततवणणन&#34;&gt;७. दुतियअवण्णारहसुत्तवण्णना&lt;/h2&gt;&#xA;&lt;p&gt;२३७. सत्तमे आवासपलिगेधीति आवासं बलवगिद्धिवसेन गिलित्वा विय ठितो। सेसं सब्बं उत्तानमेवाति।&lt;br&gt;&#xA;आवासिकवग्गो चतुत्थो।&lt;/p&gt;</description>
    </item>
    <item>
      <title>२४ (२५) ५. दुच्चरितवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/24_25_5_duchcharitavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/24_25_5_duchcharitavaggo/</guid>
      <description>&lt;p&gt;(२५) ५. दुच्चरितवग्गो&lt;/p&gt;&#xA;&lt;h2 id=&#34;१-पठमदचचरतसततवणणन&#34;&gt;१. पठमदुच्चरितसुत्तवण्णना&lt;/h2&gt;&#xA;&lt;p&gt;२४१. पञ्चमस्स पठमे दुच्चरिते सुचरितेति इदं अभेदतो वुत्तं, कायदुच्चरितेतिआदि कायद्वारादीनं वसेन भेदतो। सद्धम्माति दसकुसलकम्मपथधम्मतो। असद्धम्मेति अकुसलकम्मपथसङ्खाते अस्सद्धम्मे।&lt;/p&gt;&#xA;&lt;h2 id=&#34;९-सवथकसततवणणन&#34;&gt;९. सिवथिकसुत्तवण्णना&lt;/h2&gt;&#xA;&lt;p&gt;२४९. नवमे सिवथिकायाति सुसाने। आरोदनाति आरोदनट्ठानम्। असुचिनाति जिगुच्छनीयेन।&lt;/p&gt;&#xA;&lt;h2 id=&#34;१०-पगगलपपसदसततवणणन&#34;&gt;१०. पुग्गलप्पसादसुत्तवण्णना&lt;/h2&gt;&#xA;&lt;p&gt;२५०. दसमे पुग्गलप्पसादेति एकपुग्गलस्मिं उप्पन्नप्पसादे। अन्ते निसीदापेतीति भिक्खूनं आसनपरियन्ते निसीदापेति। सेसं सब्बत्थ उत्तानत्थमेवाति।&lt;br&gt;&#xA;दुच्चरितवग्गो पञ्चमो।&lt;br&gt;&#xA;पञ्चमपण्णासकं निट्ठितम्।&lt;/p&gt;</description>
    </item>
    <item>
      <title>२४. रागपेय्यालवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/24_rAgapeyyAlavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/24_rAgapeyyAlavaNNanA/</guid>
      <description>&lt;p&gt;२४. रागपेय्यालवण्णना&lt;br&gt;&#xA;१४०. रागस्साति पञ्चकामगुणिकरागस्स। सेसं सब्बत्थ उत्तानत्थमेवाति।&lt;br&gt;&#xA;मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;छक्कनिपातस्स संवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;सत्तकनिपात-अट्ठकथा&lt;br&gt;&#xA;पण्णासकं&lt;/p&gt;</description>
    </item>
    <item>
      <title>२५ (२६) ६. उपसम्पदावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/25_26_6_upasampadAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/03_panchaka-Chakka-sattakanipAta-aTThakathA/25_26_6_upasampadAvaggo/</guid>
      <description>&lt;p&gt;(२६) ६. उपसम्पदावग्गो&lt;/p&gt;&#xA;&lt;h2 id=&#34;१-३-उपसमपदतबबसततदवणणन&#34;&gt;१-३. उपसम्पादेतब्बसुत्तादिवण्णना&lt;/h2&gt;&#xA;&lt;p&gt;२५१-२५३. छट्ठस्स पठमे उपसम्पादेतब्बन्ति उपज्झायेन हुत्वा उपसम्पादेतब्बम्। दुतिये निस्सयो दातब्बोति आचरियेन हुत्वा निस्सयो दातब्बो। ततिये सामणेरो उपट्ठापेतब्बोति उपज्झायेन हुत्वा सामणेरो गहेतब्बो। इति इमानि तीणिपि सुत्तानि पठमबोधियं खीणासववसेन वुत्तानि। चतुत्थादीनि अनुपदवण्णनातो उत्तानत्थानेव।&lt;/p&gt;&#xA;&lt;h2 id=&#34;१-सममतपययलदवणणन&#34;&gt;१. सम्मुतिपेय्यालादिवण्णना&lt;/h2&gt;&#xA;&lt;p&gt;२७२. भत्तुद्देसकादीनं विनिच्छयकथा समन्तपासादिकाय विनयट्ठकथायं (चूळव॰ अट्ठ॰ ३२५) वुत्तनयेन वेदितब्बाति। सम्मतो न पेसेतब्बोति पकतिया सम्मतो ‘‘गच्छ भत्तानि उद्दिसाही’’ति न पेसेतब्बो।&lt;br&gt;&#xA;२७३-२८५. साटियग्गाहापकोति वस्सिकसाटिकाय गाहापको। पत्तग्गाहापकोति ‘‘यो च तस्सा भिक्खुपरिसाय पत्तपरियन्तो, सो तस्स भिक्खुनो पदातब्बो’’ति एत्थ वुत्तपत्तग्गाहापको।&lt;br&gt;&#xA;२९३-३०२. आजीवकोति नग्गपरिब्बाजको। निगण्ठोति पुरिमभागप्पटिच्छन्नो। मुण्डसावकोति निगण्ठसावको। जटिलकोति तापसो। परिब्बाजकोति छन्नपरिब्बाजको। मागण्डिकादयोपि तित्थिया एव। एतेसं पन सीलेसु परिपूरकारिताय अभावेन सुक्कपक्खो न गहितो। सेसमेत्थ उत्तानमेवाति।&lt;br&gt;&#xA;मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;पञ्चकनिपातस्स संवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;छक्कनिपात-अट्ठकथा&lt;br&gt;&#xA;१. पठमपण्णासकं&lt;/p&gt;</description>
    </item>
  </channel>
</rss>
