<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ दुक-तिक-चतुक्कनिपात-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/</link>
    <description>Recent content in &#43;०२ दुक-तिक-चतुक्कनिपात-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/index.xml" rel="self" type="application/rss+xml" />
    <item>
      <title>०१. कम्मकारणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_kammakAraNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_kammakAraNavaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;दुकनिपात-अट्ठकथा&lt;br&gt;&#xA;१. पठमपण्णासकम्&lt;br&gt;&#xA;१. कम्मकारणवग्गो&lt;/p&gt;&#xA;&lt;h2 id=&#34;१-वजजसततवणणन&#34;&gt;१. वज्जसुत्तवण्णना&lt;/h2&gt;&#xA;&lt;p&gt;१. दुकनिपातस्स पठमे वज्जानीति दोसा अपराधा। दिट्ठधम्मिकन्ति दिट्ठेव धम्मे इमस्मिंयेव अत्तभावे उप्पन्नफलम्। सम्परायिकन्ति सम्पराये अनागते अत्तभावे उप्पन्नफलम्। आगुचारिन्ति पापकारिं अपराधकारकम्। राजानो गहेत्वा विविधा कम्मकारणा कारेन्तेति चोरं गहेत्वा विविधा कम्मकारणा राजपुरिसा करोन्ति, राजानो पन ता कारेन्ति नाम। तं चोरं एवं कम्मकारणा कारियमानं एस पस्सति। तेन वुत्तं – ‘‘पस्सति चोरं आगुचारिं राजानो गहेत्वा विविधा कम्मकारणा कारेन्ते’’ति। अद्धदण्डकेहीति मुग्गरेहि, पहारसाधनत्थं वा चतुहत्थदण्डं द्वेधा छेत्वा गहितदण्डकेहि। बिलङ्गथालिकन्ति कञ्जियउक्खलिककम्मकारणम्। तं करोन्ता सीसकटाहं उप्पाटेत्वा तत्तं अयोगुळं सण्डासेन गहेत्वा तत्थ पक्खिपन्ति, तेन मत्थलुङ्गं पक्कुथित्वा उत्तरति। सङ्खमुण्डिकन्ति सङ्खमुण्डकम्मकारणम्। तं करोन्ता उत्तरोट्ठउभतोकण्णचूळिकगलवाटकपरिच्छेदेन चम्मं छिन्दित्वा सब्बकेसे एकतो गण्ठिं कत्वा दण्डकेन वेठेत्वा उप्पाटेन्ति, सह केसेहि चम्मं उट्ठहति। ततो सीसकटाहं थूलसक्खराहि घंसित्वा धोवन्ता सङ्खवण्णं करोन्ति। राहुमुखन्ति राहुमुखकम्मकारणम्। तं करोन्ता सङ्कुना मुखं विवरित्वा अन्तोमुखे दीपं जालेन्ति, कण्णचूळिकाहि वा पट्ठाय मुखं निखादनेन खनन्ति, लोहितं पग्घरित्वा मुखं पूरेति।&lt;br&gt;&#xA;जोतिमालिकन्ति सकलसरीरं तेलपिलोतिकाय वेठेत्वा आलिम्पेन्ति। हत्थपज्जोतिकन्ति हत्थे तेलपिलोतिकाय वेठेत्वा दीपं विय पज्जालेन्ति। एरकवत्तिकन्ति एरकवत्तकम्मकारणम्। तं करोन्ता हेट्ठागीवतो पट्ठाय चम्मवट्टे कन्तित्वा गोप्फके ठपेन्ति, अथ नं योत्तेहि बन्धित्वा कड्ढन्ति। सो अत्तनो चम्मवट्टे अक्कमित्वा अक्कमित्वा पतति। चीरकवासिकन्ति चीरकवासिककम्मकारणम्। तं करोन्ता तथेव चम्मवट्टे कन्तित्वा कटियं ठपेन्ति, कटितो पट्ठाय कन्तित्वा गोप्फकेसु ठपेन्ति, उपरिमेहि हेट्ठिमसरीरं चीरकनिवासननिवत्थं विय होति। एणेय्यकन्ति एणेय्यककम्मकारणम्। तं करोन्ता उभोसु कप्परेसु च उभोसु जाणुकेसु च अयवलयानि दत्वा अयसूलानि कोट्टेन्ति। सो चतूहि अयसूलेहि भूमियं पतिट्ठहति। अथ नं परिवारेत्वा अग्गिं करोन्ति। ‘‘एणेय्यको जोतिपरिग्गहो यथा’’ति आगतट्ठानेपि इदमेव वुत्तम्। तं कालेन कालं सूलानि अपनेत्वा चतूहि अट्ठिकोटीहियेव ठपेन्ति। एवरूपा कम्मकारणा नाम नत्थि।&lt;br&gt;&#xA;बळिसमंसिकन्ति उभतोमुखेहि बळिसेहि पहरित्वा चम्ममंसन्हारूनि उप्पाटेन्ति। कहापणिकन्ति सकलसरीरं तिण्हाहि वासीहि कोटितो पट्ठाय कहापणमत्तं, कहापणमत्तं पातेन्ता कोट्टेन्ति। खारापतच्छिकन्ति सरीरं तत्थ तत्थ आवुधेहि पहरित्वा कोच्छेहि खारं घंसन्ति, चम्ममंसन्हारूनि पग्घरित्वा अट्ठिकसङ्खलिकाव तिट्ठति। पलिघपरिवत्तिकन्ति एकेन पस्सेन निपज्जापेत्वा कण्णच्छिद्देन अयसूलं कोट्टेत्वा पथविया एकाबद्धं करोन्ति। अथ नं पादे गहेत्वा आविञ्छन्ति। पलालपीठकन्ति छेको कारणिको छविचम्मं अच्छिन्दित्वा निसदपोतेहि अट्ठीनि भिन्दित्वा केसेसु गहेत्वा उक्खिपति, मंसरासियेव होति। अथ नं केसेहेव परियोनन्धित्वा गण्हन्ति, पलालवट्टिं विय कत्वा पुन वेठेन्ति। सुनखेहिपीति कतिपयानि दिवसानि आहारं अदत्वा छातकसुनखेहि खादापेन्ति। ते मुहुत्तेन अट्ठिकसङ्खलिकमेव करोन्ति। सूले उत्तासेन्तेति सूले आरोपेन्ते।&lt;br&gt;&#xA;न परेसं पाभतं विलुम्पन्तो चरतीति परेसं सन्तकं भण्डं परम्मुखं आभतं अन्तमसो अन्तरवीथियं पतितं सहस्सभण्डिकम्पि दिस्वा ‘‘इमिना जीविस्सामी’’ति विलुम्पन्तो न विचरति, को इमिना अत्थोति पिट्ठिपादेन वा पवट्टेत्वा गच्छति।&lt;br&gt;&#xA;पापकोति लामको। दुक्खोति अनिट्ठो। किञ्च तन्ति किं नाम तं कारणं भवेय्य। याहन्ति येन अहम्। कायदुच्चरितन्ति पाणातिपातादि तिविधं अकुसलं कायकम्मम्। कायसुचरितन्ति तस्स पटिपक्खभूतं तिविधं कुसलकम्मम्। वचीदुच्चरितन्ति मुसावादादि चतुब्बिधं अकुसलं वचीकम्मम्। वचीसुचरितन्ति तस्स पटिपक्खभूतं चतुब्बिधं कुसलकम्मम्। मनोदुच्चरितन्ति अभिज्झादि तिविधं अकुसलकम्मम्। मनोसुचरितन्ति तस्स पटिपक्खभूतं तिविधं कुसलकम्मम्। सुद्धं अत्तानं परिहरतीति एत्थ दुविधा सुद्धि – परियायतो च निप्परियायतो च। सरणगमनेन हि परियायेन सुद्धं अत्तानं परिहरति नाम। तथा पञ्चहि सीलेहि, दसहि सीलेहि – चतुपारिसुद्धिसीलेन, पठमज्झानेन…पे॰… नेवसञ्ञानासञ्ञायतनेन, सोतापत्तिमग्गेन, सोतापत्तिफलेन…पे॰… अरहत्तमग्गेन परियायेन सुद्धं अत्तानं परिहरति नाम। अरहत्तफले पतिट्ठितो पन खीणासवो छिन्नमूलके पञ्चक्खन्धे न्हापेन्तोपि खादापेन्तोपि भुञ्जापेन्तोपि निसीदापेन्तोपि निपज्जापेन्तोपि निप्परियायेनेव सुद्धं निम्मलं अत्तानं परिहरति पटिजग्गतीति वेदितब्बो।&lt;br&gt;&#xA;तस्माति यस्मा इमानि द्वे वज्जानेव, नो न वज्जानि, तस्मा। वज्जभीरुनोति वज्जभीरुका। वज्जभयदस्साविनोति वज्जानि भयतो दस्सनसीला। एतं पाटिकङ्खन्ति एतं इच्छितब्बं, एतं अवस्संभावीति अत्थो। यन्ति निपातमत्तं, कारणवचनं वा येन कारणेन परिमुच्चिस्सति सब्बवज्जेहि । केन पन कारणेन परिमुच्चिस्सतीति? चतुत्थमग्गेन चेव चतुत्थफलेन च। मग्गेन हि परिमुच्चति नाम, फलं पत्तो परिमुत्तो नाम होतीति। किं पन खीणासवस्स अकुसलं न विपच्चतीति? विपच्चति, तं पन खीणासवभावतो पुब्बे कतम्। तञ्च खो इमस्मिंयेव अत्तभावे, सम्पराये पनस्स कम्मफलं नाम नत्थीति। पठमम्।&lt;/p&gt;</description>
    </item>
    <item>
      <title>०१. कोधपेय्यालम्</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_kodhapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_kodhapeyyAlam/</guid>
      <description>&lt;p&gt;१. कोधपेय्यालम्&lt;br&gt;&#xA;१८१. इतो परेसु कुज्झनलक्खणो कोधो। उपनन्धनलक्खणो उपनाहो। सुकतकरणमक्खनलक्खणो मक्खो। युगग्गाहलक्खणो पलासो। उसूयनलक्खणा इस्सा। पञ्चमच्छेरभावो मच्छरियम्। तं सब्बम्पि मच्छरायनलक्खणम्। कतपटिच्छादनलक्खणा माया। केराटिकलक्खणं साठेय्यम्। अलज्जनाकारो अहिरिकम्। उपवादतो अभायनाकारो अनोत्तप्पम्। अक्कोधादयो तेसं पटिपक्खवसेन वेदितब्बा।&lt;br&gt;&#xA;१८५. सेक्खस्स भिक्खुनोति सत्तविधस्सापि सेक्खस्स उपरिउपरिगुणेहि परिहानाय संवत्तन्ति, पुथुज्जनस्स पन पठमतरंयेव परिहानाय संवत्तन्तीति वेदितब्बा। अपरिहानायाति उपरिउपरिगुणेहि अपरिहानत्थाय।&lt;br&gt;&#xA;१८७. यथाभतं निक्खित्तोति यथा आनेत्वा निक्खित्तो, एवं निरये पतिट्ठितो वाति वेदितब्बो।&lt;br&gt;&#xA;१९०. एकच्चोति यस्सेते कोधादयो अत्थि, सो एकच्चो नाम।&lt;br&gt;&#xA;कोधपेय्यालं निट्ठितम्।&lt;/p&gt;</description>
    </item>
    <item>
      <title>०१. बालवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_bAlavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_bAlavaggo/</guid>
      <description>&lt;p&gt;१. बालवग्गो&lt;/p&gt;&#xA;&lt;h2 id=&#34;१-भयसततवणणन&#34;&gt;१. भयसुत्तवण्णना&lt;/h2&gt;&#xA;&lt;p&gt;१. तिकनिपातस्स पठमे भयानीतिआदीसु भयन्ति चित्तुत्रासो। उपद्दवोति अनेकग्गताकारो। उपसग्गोति उपसट्ठाकारो तत्थ तत्थ लग्गनाकारो।&lt;br&gt;&#xA;तेसं एवं नानत्तं वेदितब्बं – पब्बतविसमनिस्सिता चोरा जनपदवासीनं पेसेन्ति – ‘‘मयं असुकदिवसे नाम तुम्हाकं गामं पहरिस्सामा’’ति। ते तं पवत्तिं सुतकालतो पट्ठाय भयं सन्तासं आपज्जन्ति। अयं चित्तुत्रासो नाम। ‘‘यथा नो ते चोरा कुपिता अनत्थम्पि आवहेय्यु’’न्ति हत्थसारं गहेत्वा द्विपदचतुप्पदेहि सद्धिं अरञ्ञं पविसित्वा तत्थ तत्थ भूमियं निपज्जन्ति डंसमकसादीहि खज्जमाना, गुम्बन्तरानि पविसन्ता खाणुकण्टके मद्दन्ति। तेसं एवं विचरन्तानं विक्खित्तभावो अनेकग्गताकारो नाम। ततो चोरेसु यथावुत्ते दिवसे अनागच्छन्तेसु ‘‘तुच्छकसासनं भविस्सति, गामं पविसिस्सामा’’ति सपरिक्खारा गामं पविसन्ति। अथ तेसं पविट्ठभावं ञत्वा गामं परिवारेत्वा द्वारे अग्गिं दत्वा मनुस्से घातेत्वा चोरा सब्बं विभवं विलुम्पित्वा गच्छन्ति। तेसु घातितावसेसा अग्गिं निब्बापेत्वा कोट्ठकच्छायाभित्तिच्छायादीसु तत्थ तत्थ लग्गित्वा निसीदन्ति नट्ठं अनुसोचमाना। अयं उपसट्ठाकारो लग्गनाकारो नाम।&lt;br&gt;&#xA;नळागाराति नळेहि छन्नपटिच्छन्नअगारा। सेससम्भारा पनेत्थ रुक्खमया होन्ति। तिणागारेपि एसेव नयो। कूटागारानीति कूटसङ्गहितानि अगारानि। उल्लित्तावलित्तानीति अन्तो च बहि च लित्तानि। निवातानीति निवारितवातप्पवेसानि। फुसितग्गळानीति छेकेहि वड्ढकीहि कतत्ता पिट्ठसङ्घाटम्हि सुट्ठु फुसितकवाटानि। पिहितवातपानानीति युत्तवातपानानि। इमिना पदद्वयेन कवाटवातपानानं निच्चपिहिततं अकथेत्वा सम्पत्तियेव कथिता। इच्छितिच्छितक्खणे पन तानि पिधीयन्ति च विवरीयन्ति च।&lt;br&gt;&#xA;बालतो उप्पज्जन्तीति बालमेव निस्साय उप्पज्जन्ति। बालो हि अपण्डितपुरिसो रज्जं वा ओपरज्जं वा अञ्ञं वा पन महन्तं ठानं पत्थेन्तो कतिपये अत्तना सदिसे विधवपुत्ते महाधुत्ते गहेत्वा ‘‘एथ अहं तुम्हे इस्सरे करिस्सामी’’ति पब्बतगहनादीनि निस्साय अन्तमन्ते गामे पहरन्तो दामरिकभावं जानापेत्वा अनुपुब्बेन निगमेपि जनपदेपि पहरति। मनुस्सा गेहानि छड्डेत्वा खेमट्ठानं पत्थयमाना पक्कमन्ति। ते निस्साय वसन्ता भिक्खूपि भिक्खुनियोपि अत्तनो अत्तनो वसनट्ठानानि पहाय पक्कमन्ति। गतगतट्ठाने भिक्खापि सेनासनम्पि दुल्लभं होति। एवं चतुन्नम्पि परिसानं भयं आगतमेव होति। पब्बज्जितेसुपि द्वे बाला भिक्खू अञ्ञमञ्ञं विवादं पट्ठपेत्वा चोदनं आरभन्ति। इति कोसम्बिवासिकानं विय महाकलहो उप्पज्जति। चतुन्नं परिसानं भयं आगतमेव होतीति एवं यानि कानिचि भयानि उप्पज्जन्ति, सब्बानि तानि बालतो उप्पज्जन्तीति यथानुसन्धिना देसनं निट्ठपेसि।&lt;/p&gt;</description>
    </item>
    <item>
      <title>०१. भण्डगामवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_bhaNDagAmavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/01_bhaNDagAmavaggo/</guid>
      <description>&lt;p&gt;१. भण्डगामवग्गो&lt;/p&gt;&#xA;&lt;h2 id=&#34;१-अनबदधसततवणणन&#34;&gt;१. अनुबुद्धसुत्तवण्णना&lt;/h2&gt;&#xA;&lt;p&gt;१. चतुक्कनिपातस्स पठमे अननुबोधाति अबुज्झनेन अजाननेन। अप्पटिवेधाति अप्पटिविज्झनेन अपच्चक्खकिरियाय। दीघमद्धानन्ति चिरकालम्। सन्धावितन्ति भवतो भवं गमनवसेन सन्धावितम्। संसरितन्ति पुनप्पुनं गमनागमनवसेन संसरितम्। ममञ्चेव तुम्हाकञ्चाति मया च तुम्हेहि च। अथ वा सन्धावितं संसरितन्ति सन्धावनं संसरणं ममञ्चेव तुम्हाकञ्च अहोसीति एवमेत्थ अत्थो वेदितब्बो। अरियस्साति निद्दोसस्स। सीलं समाधि पञ्ञाति इमे पन तयो धम्मा मग्गफलसम्पयुत्ताव वेदितब्बा, विमुत्तिनामेन फलमेव निद्दिट्ठम्। भवतण्हाति भवेसु तण्हा। भवनेत्तीति भवरज्जु। तण्हाय एव एतं नामम्। ताय हि सत्ता गोणा विय गीवाय बन्धित्वा तं तं भवं नीयन्ति, तस्मा भवनेत्तीति वुच्चति।&lt;br&gt;&#xA;अनुत्तराति लोकुत्तरा। दुक्खस्सन्तकरोति वट्टदुक्खस्स अन्तकरो। चक्खुमाति पञ्चहि चक्खूहि चक्खुमा। परिनिब्बुतोति किलेसपरिनिब्बानेन परिनिब्बुतो। इदमस्स बोधिमण्डे पठमपरिनिब्बानं, पच्छा पन यमकसालानमन्तरे अनुपादिसेसाय निब्बानधातुया परिनिब्बुतोति यथानुसन्धिना देसनं निट्ठापेसि।&lt;/p&gt;</description>
    </item>
    <item>
      <title>०२. अकुसलपेय्यालम्</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_akusalapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_akusalapeyyAlam/</guid>
      <description>&lt;p&gt;२. अकुसलपेय्यालम्&lt;br&gt;&#xA;१९१-२००. सावज्जाति सदोसा। अनवज्जाति निद्दोसा। दुक्खुद्रयाति दुक्खवड्ढिका। सुखुद्रियाति सुखवड्ढिका। सब्याबज्झाति सदुक्खा। अब्याबज्झाति निद्दुक्खा। एत्तावता वट्टविवट्टमेव कथितम्।&lt;br&gt;&#xA;अकुसलपेय्यालं निट्ठितम्।&lt;/p&gt;</description>
    </item>
    <item>
      <title>०२. अधिकरणवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_adhikaraNavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_adhikaraNavaggavaNNanA/</guid>
      <description>&lt;p&gt;२. अधिकरणवग्गवण्णना&lt;br&gt;&#xA;११. दुतियस्स पठमे बलानीति केनट्ठेन बलानि। अकम्पियट्ठेन बलानि नाम, तथा दुरभिभवनट्ठेन अनज्झोमद्दनट्ठेन च। पटिसङ्खानबलन्ति पच्चवेक्खणबलम्। भावनाबलन्ति ब्रूहनबलं वड्ढनबलम्। सुद्धं अत्तानन्ति इदं हेट्ठा वुत्तनयेनेव वेदितब्बम्। तत्राति तेसु द्वीसु बलेसु। यमिदन्ति यं इदम्। सेखानमेतं बलन्ति सत्तन्नं सेखानं ञाणबलमेतम्। सेखञ्हि सो, भिक्खवे, बलं आगम्माति सत्तन्नं सेखानं ञाणबलं आरब्भ सन्धाय पटिच्च। पजहतीति मग्गेन पजहति। पहायाति इमिना पन फलं कथितम्। यं पापन्ति यं पापकं लामकम्। यस्मा पनेतानि द्वेपि वड्ढेत्वा अरहत्तं पापुणाति, तस्मा एत्थ एतदग्गं नागतन्ति वेदितब्बम्।&lt;br&gt;&#xA;१२. दुतिये सतिसम्बोज्झङ्गं भावेतीतिआदीसु अयं हेट्ठा अनागतानं पदानं वसेन अत्थवण्णना – विवेकनिस्सितन्ति विवेकं निस्सितम्। विवेकोति विवित्तता। स्वायं तदङ्गविवेको विक्खम्भन-समुच्छेद-पटिप्पस्सद्धि-निस्सरणविवेकोति पञ्चविधो। तस्मिं पञ्चविधे विवेके। विवेकनिस्सितन्ति तदङ्गविवेकनिस्सितं, समुच्छेदविवेकनिस्सितं, निस्सरणविवेकनिस्सितञ्च सतिसम्बोज्झङ्गं भावेतीति अयमत्थो वेदितब्बो। तथा हि सतिसम्बोज्झङ्गभावनानुयुत्तो योगी विपस्सनाक्खणे किच्चतो तदङ्गविवेकनिस्सितं, अज्झासयतो निस्सरणविवेकनिस्सितं, मग्गकाले पन किच्चतो समुच्छेदविवेकनिस्सितं, आरम्मणतो निस्सरणविवेकनिस्सितं सतिसम्बोज्झङ्गं भावेति। पञ्चविधविवेकनिस्सितम्पीति एके। ते हि न केवलं बलवविपस्सनामग्गफलक्खणेसुयेव बोज्झङ्गे उद्धरन्ति, विपस्सनापादककसिणज्झानआनापानासुभब्रह्मविहारज्झानेसुपि उद्धरन्ति, न च पटिसिद्धा अट्ठकथाचरियेहि। तस्मा तेसं मतेन एतेसं झानानं पवत्तिक्खणे किच्चतो एव विक्खम्भनविवेकनिस्सितम्। यथा च ‘‘विपस्सनाक्खणे अज्झासयतो निस्सरणविवेकनिस्सित’’न्ति वुत्तं, एवं ‘‘पटिप्पस्सद्धिविवेकनिस्सितम्पि भावेती’’ति वत्तुं वट्टति। एस नयो विरागनिस्सितन्तिआदीसु। विवेकत्था एव हि विरागादयो।&lt;br&gt;&#xA;केवलं हेत्थ वोस्सग्गो दुविधो परिच्चागवोस्सग्गो च पक्खन्दनवोस्सग्गो चाति। तत्थ परिच्चागवोस्सग्गोति विपस्सनाक्खणे च तदङ्गवसेन, मग्गक्खणे च समुच्छेदवसेन किलेसप्पहानम्। पक्खन्दनवोस्सग्गोति विपस्सनाक्खणे तन्निन्नभावेन, मग्गक्खणे पन आरम्मणकरणेन निब्बानपक्खन्दनम्। तदुभयम्पि इमस्मिं लोकियलोकुत्तरमिस्सके अत्थवण्णनानये वट्टति। तथा हि अयं सतिसम्बोज्झङ्गो यथावुत्तेन पकारेन किलेसे परिच्चजति, निब्बानञ्च पक्खन्दति। वोस्सग्गपरिणामिन्ति इमिना पन सकलेन वचनेन वोस्सग्गत्थं परिणमन्तं परिणतञ्च, परिपच्चन्तं परिपक्कञ्चाति इदं वुत्तं होति। अयञ्हि बोज्झङ्गभावनानुयुत्तो भिक्खु यथा सतिसम्बोज्झङ्गो किलेसपरिच्चागवोस्सग्गत्थं निब्बानपक्खन्दनवोस्सग्गत्थञ्च परिपच्चति, यथा च परिपक्को होति, तथा नं भावेतीति। एस नयो सेसबोज्झङ्गेसु।&lt;br&gt;&#xA;इध पन निब्बानंयेव सब्बसङ्खतेहि विवित्तत्ता विवेको, सब्बेसं विरागभावतो विरागो, निरोधभावतो निरोधोति वुत्तम्। मग्गो एव च वोस्सग्गपरिणामी, तस्मा सतिसम्बोज्झङ्गं भावेति विवेकं आरम्मणं कत्वा पवत्तिया विवेकनिस्सितं, तथा विरागनिस्सितं निरोधनिस्सितम्। तञ्च खो अरियमग्गक्खणुप्पत्तिया किलेसानं समुच्छेदतो परिच्चागभावेन च निब्बानपक्खन्दनभावेन च परिणतं परिपक्कन्ति अयमेव अत्थो दट्ठब्बो। एस नयो सेसबोज्झङ्गेसु। इति इमे सत्त बोज्झङ्गा लोकियलोकुत्तरमिस्सका कथिता। इमेसुपि द्वीसु बलेसु एतदग्गभावो वुत्तनयेनेव वेदितब्बो।&lt;br&gt;&#xA;१३. ततिये विविच्चेव कामेहीतिआदीनं चतुन्नं झानानं पाळिअत्थो च भावनानयो च सब्बो सब्बाकारेन विसुद्धिमग्गे (विसुद्धि॰ १.६९-७०) वित्थारितोयेव। इमानि पन चत्तारि झानानि एको भिक्खु चित्तेकग्गत्थाय भावेति, एको विपस्सनापादकत्थाय, एको अभिञ्ञापादकत्थाय, एको निरोधपादकत्थाय, एको भवविसेसत्थाय। इध पन तानिपि विपस्सनापादकानि अधिप्पेतानि। अयं हि भिक्खु इमानि झानानि समापज्जित्वा समापत्तितो वुट्ठाय सङ्खारे सम्मसित्वा हेतुपच्चयपरिग्गहं कत्वा सप्पच्चयं नामरूपञ्च ववत्थपेत्वा इन्द्रियबलबोज्झङ्गानि समोधानेत्वा अरहत्तं पापुणाति। एवमेतानि झानानि लोकियलोकुत्तरमिस्सकानेव कथितानि। इमस्मिम्पि बलद्वये एतदग्गभावो वुत्तनयेनेव वेदितब्बो।&lt;br&gt;&#xA;१४. चतुत्थे संखित्तेन च वित्थारेन चाति संखित्तधम्मदेसना वित्थारधम्मदेसना चाति द्वेयेव धम्मदेसनाति दस्सेति। तत्थ मातिकं उद्दिसित्वा कथिता देसना संखित्तदेसना नाम। तमेव मातिकं वित्थारतो विभजित्वा कथिता वित्थारदेसना नाम। मातिकं वा ठपेत्वापि अट्ठपेत्वापि वित्थारतो विभजित्वा कथिता वित्थारदेसना नाम । तासु संखित्तदेसना नाम महापञ्ञस्स पुग्गलस्स वसेन कथिता, वित्थारदेसना नाम मन्दपञ्ञस्स। महापञ्ञस्स हि वित्थारदेसना अतिपपञ्चो विय होति। मन्दपञ्ञस्स सङ्खेपदेसना ससकस्स उप्पतनं विय होति, नेव अन्तं न कोटिं पापुणितुं सक्कोति। सङ्खेपदेसना च उग्घटितञ्ञुस्स वसेन कथिता, वित्थारदेसना इतरेसं तिण्णं वसेन। सकलम्पि हि तेपिटकं सङ्खेपदेसना वित्थारदेसनाति एत्थेव सङ्खं गच्छति।&lt;br&gt;&#xA;१५. पञ्चमे यस्मिं, भिक्खवे, अधिकरणेति विवादाधिकरणं, अनुवादाधिकरणं, आपत्ताधिकरणं, किच्चाधिकरणन्ति इमेसं चतुन्नं अधिकरणानं यस्मिं अधिकरणे। आपन्नो च भिक्खूति आपत्तिं आपन्नो भिक्खु च। तस्मेतन्ति तस्मिं एतम्। दीघत्तायाति दीघं अद्धानं तिट्ठनत्थाय। खरत्तायाति दास-कोण्ड-चण्डाल-वेनाति एवं खरवाचापवत्तनत्थाय। वाळत्तायाति पाणि लेड्डुदण्डादीहि पहरणवसेन कक्खळभावत्थाय। भिक्खू च न फासुं विहरिस्सन्तीति अञ्ञमञ्ञं विवादापन्ने भिक्खुसङ्घे येपि उद्देसं वा परिपुच्छं वा गहेतुकामा पधानं वा अनुयुञ्जितुकामा, ते फासुं न विहरिस्सन्ति। भिक्खुसङ्घस्मिं हि उपोसथपवारणाय ठिताय उद्देसादीहि अत्थिका उद्देसादीनि गहेतुं न सक्कोन्ति, विपस्सकानं चित्तुप्पादो न एकग्गो होति, ततो विसेसं निब्बत्तेतुं न सक्कोन्ति। एवं भिक्खू च न फासुं विहरिस्सन्ति। न दीघत्तायातिआदीसु वुत्तपटिपक्खनयेन अत्थो वेदितब्बो।&lt;br&gt;&#xA;इधाति इमस्मिं सासने। इति पटिसञ्चिक्खतीति एवं पच्चवेक्खति। अकुसलं आपन्नोति एत्थ अकुसलन्ति आपत्ति अधिप्पेता, आपत्तिं आपन्नोति अत्थो। कञ्चिदेव देसन्ति न सब्बमेव आपत्तिं, आपत्तिया पन कञ्चिदेव देसं अञ्ञतरं आपत्तिन्ति अत्थो। कायेनाति करजकायेन। अनत्तमनोति अतुट्ठचित्तो। अनत्तमनवाचन्ति अतुट्ठवाचम्। ममेवाति मंयेव। तत्थाति तस्मिं अधिकरणे। अच्चयो अच्चगमाति अपराधो अतिक्कमित्वा मद्दित्वा गतो, अहमेवेत्थ अपराधिको। सुङ्कदायकंव भण्डस्मिन्ति यथा सुङ्कट्ठानं परिहरित्वा नीते भण्डस्मिं सुङ्कदायकं अपराधो अभिभवति, सो च तत्थ अपराधिको होति, न राजानो न राजपुरिसाति अत्थो।&lt;br&gt;&#xA;इदं वुत्तं होति – यो हि रञ्ञा ठपितं सुङ्कट्ठानं परिहरित्वा भण्डं हरति, तं सह भण्डसकटेन आनेत्वा रञ्ञो दस्सेन्ति। तत्थ नेव सुङ्कट्ठानस्स दोसो अत्थि, न रञ्ञो न राजपुरिसानं, परिहरित्वा गतस्सेव पन दोसो, एवमेवं यं सो भिक्खु आपत्तिं आपन्नो, तत्थ नेव आपत्तिया दोसो, न चोदकस्स। तीहि पन कारणेहि तस्सेव भिक्खुनो दोसो। तस्स हि आपत्तिं आपन्नभावेनपि दोसो, चोदके अनत्तमनतायपि दोसो, अनत्तमनस्स सतो परेसं आरोचनेनपि दोसो। चोदकस्स पन यं सो तं आपत्तिं आपज्जन्तं अद्दस, तत्थ दोसो नत्थि। अनत्तमनताय चोदनाय पन दोसो। तम्पि अमनसिकरित्वा अयं भिक्खु अत्तनोव दोसं पच्चवेक्खन्तो ‘‘इति ममेव तत्थ अच्चयो अच्चगमा सुङ्कदायकंव भण्डस्मि’’न्ति एवं पटिसञ्चिक्खतीति अत्थो। दुतियवारे चोदकस्स अनत्तमनता च अनत्तमनताय चोदितभावो चाति द्वे दोसा, तेसं वसेन ‘‘अच्चयो अच्चगमा’’ति एत्थ योजना कातब्बा। सेसमेत्थ उत्तानमेवाति।&lt;br&gt;&#xA;१६. छट्ठे अञ्ञतरोति एको अपाकटनामो ब्राह्मणो। येन भगवा तेनुपसङ्कमीति येनाति भुम्मत्थे करणवचनम्। तस्मा यत्थ भगवा, तत्थ उपसङ्कमीति एवमेत्थ अत्थो वेदितब्बो। येन वा कारणेन भगवा देवमनुस्सेहि उपसङ्कमितब्बो, तेन कारणेन उपसङ्कमीति एवमेत्थ अत्थो दट्ठब्बो। केन च कारणेन भगवा उपसङ्कमितब्बो ? नानप्पकारगुणविसेसाधिगमाधिप्पायेन, सादुफलूपभोगाधिप्पायेन दिजगणेहि निच्चफलितमहारुक्खो विय। उपसङ्कमीति गतोति वुत्तं होति। उपसङ्कमित्वाति उपसङ्कमनपरियोसानदीपनम्। अथ वा एवं गतो ततो आसन्नतरं ठानं भगवतो समीपसङ्खातं गन्त्वातिपि वुत्तं होति।&lt;br&gt;&#xA;भगवता सद्धिं सम्मोदीति यथा च खमनीयादीनि पुच्छन्तो भगवा तेन, एवं सोपि भगवता सद्धिं समप्पवत्तमोदो अहोसि, सीतोदकं विय उण्होदकेन सम्मोदितं एकीभावं अगमासि। याय च ‘‘कच्चि, भो गोतम, खमनीयं, कच्चि यापनीयं, कच्चि भोतो गोतमस्स च सावकानञ्च अप्पाबाधं अप्पातङ्कं लहुट्ठानं बलं फासुविहारो’’तिआदिकाय कथाय सम्मोदि, तं पीतिपामोज्जसङ्खातस्स सम्मोदस्स जननतो सम्मोदितुं युत्तभावतो च सम्मोदनीयं, अत्थब्यञ्जनमधुरताय सुचिरम्पि कालं सारेतुं निरन्तरं पवत्तेतुं अरहरूपतो सरितब्बभावतो च सारणीयम्। सुय्यमानसुखतो वा सम्मोदनीयं, अनुस्सरियमानसुखतो सारणीयं, तथा ब्यञ्जनपरिसुद्धताय सम्मोदनीयं, अत्थपरिसुद्धताय सारणीयन्ति एवं अनेकेहि परियायेहि सम्मोदनीयं सारणीयं कथं वीतिसारेत्वा परियोसापेत्वा निट्ठपेत्वा येनत्थेन आगतो, तं पुच्छितुकामो एकमन्तं निसीदि।&lt;br&gt;&#xA;एकमन्तन्ति भावनपुंसकनिद्देसो ‘‘विसमं चन्दिमसूरिया परिवत्तन्ती’’तिआदीसु (अ॰ नि॰ ४.७०) विय। तस्मा यथा निसिन्नो एकमन्तं निसिन्नो होति, तथा निसीदीति एवमेत्थ अत्थो दट्ठब्बो। भुम्मत्थे वा एतं उपयोगवचनम्। निसीदीति उपाविसि। पण्डिता हि पुरिसा गरुट्ठानीयं उपसङ्कमित्वा आसनकुसलताय एकमन्तं निसीदन्ति। अयञ्च नेसं अञ्ञतरो, तस्मा एकमन्तं निसीदि।&lt;br&gt;&#xA;कथं निसिन्नो पन एकमन्तं निसिन्नो होतीति? छ निसज्जदोसे वज्जेत्वा। सेय्यथिदं – अतिदूरं, अच्चासन्नं, उपरिवातं, उन्नतप्पदेसं, अतिसम्मुखं अतिपच्छाति। अतिदूरे निसिन्नो हि सचे कथेतुकामो होति, उच्चासद्देन कथेतब्बं होति। अच्चासन्ने निसिन्नो सङ्घट्टनं करोति । उपरिवाते निसिन्नो सरीरगन्धेन बाधति। उन्नतप्पदेसे निसिन्नो अगारवं पकासेति। अतिसम्मुखा निसिन्नो सचे दट्ठुकामो होति, चक्खुना चक्खुं आहच्च दट्ठब्बं होति। अतिपच्छा निसिन्नो सचे दट्ठुकामो होति, गीवं पसारेत्वा दट्ठब्बं होति। तस्मा अयम्पि एते छ निसज्जदोसे वज्जेत्वा निसीदि। तेन वुत्तं ‘‘एकमन्तं निसीदी’’ति।&lt;br&gt;&#xA;एतदवोचाति दुविधा हि पुच्छा – अगारिकपुच्छा, अनगारिकपुच्छा च। तत्थ ‘‘किं, भन्ते, कुसलं, किं अकुसल’’न्ति (म॰ नि॰ ३.२९६) इमिना नयेन अगारिकपुच्छा आगता। ‘‘इमे नु खो, भन्ते, पञ्चुपादानक्खन्धा’’ति (म॰ नि॰ ३.८६) इमिना नयेन अनगारिकपुच्छा। अयं पन अत्तनो अनुरूपं अगारिकपुच्छं पुच्छन्तो एतं ‘‘को नु खो, भो गोतम, हेतु को पच्चयो’’तिआदिवचनं अवोच। तत्थ हेतु पच्चयोति उभयम्पेतं कारणवेवचनमेव। अधम्मचरियाविसमचरियाहेतूति अधम्मचरियासङ्खाताय विसमचरियाय हेतु, तंकारणा तप्पच्चयाति अत्थो । तत्रायं पदत्थो – अधम्मस्स चरिया अधम्मचरिया, अधम्मकारणन्ति अत्थो। विसमं चरिया, विसमस्स वा कम्मस्स चरियाति विसमचरिया। अधम्मचरिया च सा विसमचरिया चाति अधम्मचरियाविसमचरिया। एतेनुपायेन सुक्कपक्खेपि अत्थो वेदितब्बो। अत्थतो पनेत्थ अधम्मचरियाविसमचरिया नाम दस अकुसलकम्मपथा, धम्मचरियासमचरिया नाम दस कुसलकम्मपथाति वेदितब्बा।&lt;br&gt;&#xA;अभिक्कन्तं, भो गोतमाति एत्थ अयं अभिक्कन्तसद्दो खयसुन्दराभिरूपअब्भनुमोदनेसु दिस्सति। ‘‘अभिक्कन्ता, भन्ते, रत्ति, निक्खन्तो पठमो यामो, चिरनिसिन्नो भिक्खुसङ्घो’’तिआदीसु (उदा॰ ४५; चूळव॰ ३८३; अ॰ नि॰ ८.२०) हि खये दिस्सति। ‘‘अयं इमेसं चतुन्नं पुग्गलानं अभिक्कन्ततरो च पणीततरो चा’’तिआदीसु (अ॰ नि॰ ४.१००) सुन्दरे।&lt;br&gt;&#xA;‘‘को मे वन्दति पादानि, इद्धिया यससा जलम्।&lt;br&gt;&#xA;अभिक्कन्तेन वण्णेन, सब्बा ओभासयं दिसा’’ति॥ –&lt;br&gt;&#xA;आदीसु (वि॰ व॰ ८५७) अभिरूपे। ‘‘अभिक्कन्तं, भन्ते’’तिआदीसु (दी॰ नि॰ १.२५०; पारा॰ १५) अब्भनुमोदने। इधापि अब्भनुमोदनेयेव। यस्मा च अब्भनुमोदने, तस्मा साधु साधु, भो गोतमाति वुत्तं होतीति वेदितब्बम्।&lt;br&gt;&#xA;‘‘भये कोधे पसंसायं, तुरिते कोतूहलच्छरे।&lt;br&gt;&#xA;हासे सोके पसादे च, करे आमेडितं बुधो’’ति॥ –&lt;br&gt;&#xA;इमिना च लक्खणेन इध पसादवसेन पसंसावसेन चायं द्विक्खत्तुं वुत्तोति वेदितब्बो। अथ वा अभिक्कन्तन्ति अभिक्कन्तं अतिइट्ठं अतिमनापं, अतिसुन्दरन्ति वुत्तं होति।&lt;br&gt;&#xA;तत्थ एकेन अभिक्कन्तसद्देन देसनं थोमेति, एकेन अत्तनो पसादम्। अयञ्हेत्थ अधिप्पायो – अभिक्कन्तं, भो गोतम, यदिदं भोतो गोतमस्स धम्मदेसना, अभिक्कन्तं यदिदं भोतो गोतमस्स धम्मदेसनं आगम्म मम पसादोति। भगवतोयेव वा वचनं द्वे द्वे अत्थे सन्धाय थोमेति – भोतो गोतमस्स वचनं अभिक्कन्तं दोसनासनतो, अभिक्कन्तं गुणाधिगमनतो , तथा सद्धाजननतो, पञ्ञाजननतो, सात्थतो, सब्यञ्जनतो, उत्तानपदतो, गम्भीरत्थतो, कण्णसुखतो, हदयङ्गमतो, अनत्तुक्कंसनतो, अपरवम्भनतो, करुणासीतलतो, पञ्ञावदाततो, आपाथरमणीयतो, विमद्दक्खमतो, सुय्यमानसुखतो, वीमंसियमानहिततोति एवमादीहि योजेतब्बम्।&lt;br&gt;&#xA;ततो परम्पि चतूहि उपमाहि देसनंयेव थोमेति। तत्थ निक्कुज्जितन्ति अधोमुखठपितं, हेट्ठामुखजातं वा। उक्कुज्जेय्याति उपरिमुखं करेय्य। पटिच्छन्नन्ति तिणपण्णादिछादितम्। विवरेय्याति उग्घाटेय्य। मूळ्हस्साति दिसामूळ्हस्स। मग्गं आचिक्खेय्याति हत्थे गहेत्वा ‘‘एस मग्गो’’ति वदेय्य। अन्धकारेति काळपक्खचातुद्दसीअड्ढरत्तघनवनसण्डमेघपटलेहि चतुरङ्गे तमे। अयं ताव अनुत्तानपदत्थो।&lt;br&gt;&#xA;अयं पन अधिप्पाययोजना – यथा कोचि निक्कुज्जितं उक्कुज्जेय्य, एवं सद्धम्मविमुखं असद्धम्मे पतितं मं असद्धम्मा वुट्ठापेन्तेन, यथा पटिच्छन्नं विवरेय्य, एवं कस्सपस्स भगवतो सासनन्तरधानतो पभुति मिच्छादिट्ठिगहनपटिच्छन्नं सासनं विवरन्तेन, यथा मूळ्हस्स मग्गं आचिक्खेय्य, एवं कुम्मग्गमिच्छामग्गप्पटिपन्नस्स मे सग्गमोक्खमग्गं आविकरोन्तेन, यथा अन्धकारे तेलपज्जोतं धारेय्य, एवं मोहन्धकारे निमुग्गस्स मे बुद्धादिरतनरूपानि अपस्सतो तप्पटिच्छादकमोहन्धकारविद्धंसकदेसनापज्जोतधारणेन मय्हं भोता गोतमेन एतेहि परियायेहि पकासितत्ता अनेकपरियायेन धम्मो पकासितोति।&lt;br&gt;&#xA;एवं देसनं थोमेत्वा इमाय देसनाय रतनत्तये पसन्नचित्तो पसन्नाकारं करोन्तो एसाहन्तिआदिमाह। तत्थ एसाहन्ति एसो अहम्। भवन्तं गोतमं सरणं गच्छामीति भवं मे गोतमो सरणं परायणं अघस्स ताता हितस्स च विधाताति इमिना अधिप्पायेन भवन्तं गोतमं गच्छामि भजामि सेवामि पयिरुपासामि, एवं वा जानामि बुज्झामीति। येसञ्हि धातूनं गति अत्थो, बुद्धिपि तेसं अत्थो। तस्मा गच्छामीति इमस्स जानामि बुज्झामीति अयमत्थो वुत्तो। धम्मञ्च भिक्खुसङ्घञ्चाति एत्थ पन अधिगतमग्गे सच्छिकतनिरोधे यथानुसिट्ठं पटिपज्जमाने च चतूसु अपायेसु अपतमाने धारेतीति धम्मो। सो अत्थतो अरियमग्गो चेव निब्बानञ्च। वुत्तञ्हेतं – ‘‘यावता, भिक्खवे, धम्मा सङ्खता, अरियो अट्ठङ्गिको मग्गो तेसं अग्गमक्खायती’’ति (अ॰ नि॰ ४.३४) वित्थारो। न केवलञ्च अरियमग्गो चेव निब्बानञ्च , अपिच खो अरियफलेहि सद्धिं परियत्तिधम्मोपि। वुत्तञ्हेतं छत्तमाणवकविमाने –&lt;br&gt;&#xA;‘‘रागविरागमनेजमसोकं, धम्ममसङ्खतमप्पटिकूलम्।&lt;br&gt;&#xA;मधुरमिमं पगुणं सुविभत्तं, धम्ममिमं सरणत्थमुपेही’’ति॥ (वि॰ व॰ ८८७)।&lt;br&gt;&#xA;एत्थ रागविरोगोति मग्गो कथितो। अनोजमसोकन्ति फलम्। धम्ममसङ्खतन्ति निब्बानम्। अप्पटिकूलं मधुरमिमं पगुणं सुविभत्तन्ति पिटकत्तयेन विभत्ता सब्बधम्मक्खन्धाति। दिट्ठिसीलसङ्घातेन संहतोति सङ्घो। सो अत्थतो अट्ठअरियपुग्गलसमूहो। वुत्तञ्हेतं तस्मियेव विमाने –&lt;br&gt;&#xA;‘‘यत्थ च दिन्नमहप्फलमाहु, चतूसु सुचीसु पुरिसयुगेसु।&lt;br&gt;&#xA;अट्ठ च पुग्गलधम्मदसा ते, सङ्घमिमं सरणत्थमुपेही’’ति॥ (वि॰ व॰ ८८८)।&lt;br&gt;&#xA;भिक्खूनं सङ्घो भिक्खुसङ्घो। एत्तावता ब्राह्मणो तीणि सरणगमनानि पटिवेदेसि।&lt;br&gt;&#xA;इदानि तेसु सरणगमनेसु कोसल्लत्थं सरणं, सरणगमनं, यो च सरणं गच्छति, सरणगमनप्पभेदो, सरणगमनफलं, संकिलेसो, भेदोति अयं विधि वेदितब्बो।&lt;br&gt;&#xA;सेय्यथिदं – पदत्थतो ताव हिंसतीति सरणं, सरणगतानं तेनेव सरणगमनेन भयं सन्तासं दुक्खं दुग्गतिपरिकिलेसं हनति विनासेतीति अत्थो, रतनत्तयस्सेवेतं अधिवचनम्। अथ वा हिते पवत्तनेन अहिता च निवत्तनेन सत्तानं भयं हिंसतीति बुद्धो, भवकन्तारा उत्तारणेन लोकस्स अस्सासदानेन च धम्मो, अप्पकानम्पि कारानं विपुलफलपटिलाभकरणेन सङ्घो। तस्मा इमिनापि परियायेन रतनत्तयं सरणम्। तप्पसादतग्गरुताहि विहतकिलेसो तप्परायणताकारप्पवत्तो चित्तुप्पादो सरणगमनम्। तंसमङ्गीसत्तो सरणं गच्छति, वुत्तप्पकारेन चित्तुप्पादेन ‘‘एतानि मे तीणि रतनानि सरणं, एतानि परायण’’न्ति एवं उपेतीति अत्थो। एवं ताव सरणं सरणगमनं यो च सरणं गच्छति इदं तयं वेदितब्बम्।&lt;br&gt;&#xA;सरणगमनप्पभेदे पन दुविधं सरणगमनं लोकुत्तरं लोकियञ्चाति। तत्थ लोकुत्तरं दिट्ठसच्चानं मग्गक्खणे सरणगमनुपक्किलेससमुच्छेदेन आरम्मणतो निब्बानारम्मणं हुत्वा किच्चतो सकलेपि रतनत्तये इज्झति। लोकियं पुथुज्जनानं सरणगमनुपक्किलेसविक्खम्भनेन आरम्मणतो बुद्धादिगुणारम्मणं हुत्वा इज्झति। तं अत्थतो बुद्धादीसु वत्थूसु सद्धापटिलाभो, सद्धामूलिका च सम्मादिट्ठि दससु पुञ्ञकिरियावत्थूसु दिट्ठिजुकम्मन्ति वुच्चति।&lt;br&gt;&#xA;तयिदं चतुधा पवत्तति अत्तसन्निय्यातनेन तप्परायणताय सिस्सभावूपगमनेन पणिपातेनाति। तत्थ अत्तसन्निय्यातनं नाम ‘‘अज्ज आदिं कत्वा अहं अत्तानं बुद्धस्स निय्यातेमि, धम्मस्स, सङ्घस्सा’’ति एवं बुद्धादीनं अत्तपरिच्चजनम्। तप्परायणता नाम ‘‘अज्ज आदिं कत्वा अहं बुद्धपरायणो, धम्मपरायणो, सङ्घपरायणो इति मं धारेथा’’ति एवं तप्परायणभावो। सिस्सभावूपगमनं नाम ‘‘अज्ज आदिं कत्वा अहं बुद्धस्स अन्तेवासिको, धम्मस्स, सङ्घस्स इति मं धारेथा’’ति एवं सिस्सभावूपगमो। पणिपातो नाम ‘‘अज्ज आदिं कत्वा अहं अभिवादन-पच्चुट्ठान-अञ्जलिकम्म-सामीचिकम्मं बुद्धादीनंयेव तिण्णं वत्थूनं करोमि इति मं धारेथा’’ति एवं बुद्धादीसु परमनिपच्चकारो। इमेसञ्हि चतुन्नम्पि आकारानं अञ्ञतरम्पि करोन्तेन गहितंयेव होति सरणगमनम्।&lt;br&gt;&#xA;अपिच ‘‘भगवतो अत्तानं परिच्चजामि, धम्मस्स, सङ्घस्स अत्तानं परिच्चजामि, जीवितं परिच्चजामि, परिच्चत्तोयेव मे अत्ता, परिच्चत्तंयेव मे जीवितं, जीवितपरियन्तिकं बुद्धं सरणं गच्छामि, बुद्धो मे सरणं लेणं ताण’’न्ति एवम्पि अत्तसन्निय्यातनं वेदितब्बम्। ‘‘सत्थारञ्च वताहं पस्सेय्यं, भगवन्तमेव पस्सेय्यं, सुगतञ्च वताहं पस्सेय्यं, भगवन्तमेव पस्सेय्यं, सम्मासम्बुद्धञ्च वताहं पस्सेय्यं, भगवन्तमेव पस्सेय्य’’न्ति (सं॰ नि॰ २.१५४) एवम्पि महाकस्सपस्स सरणगमने विय सिस्सभावूपगमनं दट्ठब्बम्।&lt;br&gt;&#xA;‘‘सो अहं विचरिस्सामि, गामा गामं पुरा पुरम्।&lt;br&gt;&#xA;नमस्समानो सम्बुद्धं, धम्मस्स च सुधम्मत’’न्ति॥ (सु॰ नि॰ १९४; सं॰ नि॰ १.२४६)।&lt;br&gt;&#xA;एवम्पि आळवकादीनं सरणगमनं विय तप्परायणता वेदितब्बा। ‘‘अथ खो ब्रह्मायु ब्राह्मणो उट्ठायासना एकंसं उत्तरासङ्गं करित्वा भगवतो पादेसु सिरसा निपतित्वा भगवतो पादानि मुखेन च परिचुम्बति, पाणीहि च परिसम्बाहति, नामञ्च सावेति – ‘ब्रह्मायु अहं, भो गोतम, ब्राह्मणो; ब्रह्मायु अहं, भो गोतम, ब्राह्मणो’’’ति (म॰ नि॰ २.३९४) एवम्पि पणिपातो वेदितब्बो।&lt;br&gt;&#xA;सो पनेस ञातिभयाचरियदक्खिणेय्यवसेन चतुब्बिधो होति। तत्थ दक्खिणेय्यपणिपातेन सरणगमनं होति, न इतरेहि। सेट्ठवसेनेव हि सरणं गण्हाति, सेट्ठवसेन च भिज्जति। तस्मा यो साकियो वा कोलियो वा ‘‘बुद्धो अम्हाकं ञातको’’ति वन्दति, अग्गहितमेव होति सरणम्। यो वा ‘‘समणो गोतमो राजपूजितो महानुभावो अवन्दियमानो अनत्थम्पि करेय्या’’ति भयेन वन्दति, अग्गहितमेव होति सरणम्। यो वा बोधिसत्तकाले भगवतो सन्तिके किञ्चि उग्गहितं सरमानो बुद्धकाले वा –&lt;br&gt;&#xA;‘‘एकेन भोगे भुञ्जेय्य, द्वीहि कम्मं पयोजये।&lt;br&gt;&#xA;चतुत्थञ्च निधापेय्य, आपदासु भविस्सती’’ति॥ (दी॰ नि॰ ३.२६५) –&lt;br&gt;&#xA;एवरूपं अनुसासनिं उग्गहेत्वा ‘‘आचरियो मे’’ति वन्दति, अग्गहितमेव होति सरणम्। यो पन ‘‘अयं लोके अग्गदक्खिणेय्यो’’ति वन्दति, तेनेव गहितं होति सरणम्।&lt;br&gt;&#xA;एवं गहितसरणस्स च उपासकस्स वा उपासिकाय वा अञ्ञतित्थियेसु पब्बजितम्पि ञातिं ‘‘ञातको मे अय’’न्ति वन्दतो सरणगमनं न भिज्जति, पगेव अपब्बजितम्। तथा राजानं भयवसेन वन्दतो। सो हि रट्ठपूजितत्ता अवन्दियमानो अनत्थम्पि करेय्याति। तथा यं किञ्चि सिप्पं सिक्खापकं तित्थियं ‘‘आचरियो मे अय’’न्ति वन्दतोपि न भिज्जतीति एवं सरणगमनप्पभेदो वेदितब्बो।&lt;br&gt;&#xA;एत्थ च लोकुत्तरस्स सरणगमनस्स चत्तारि सामञ्ञफलानि विपाकफलं, सब्बदुक्खक्खयो आनिसंसफलम्। वुत्तञ्हेतं –&lt;br&gt;&#xA;‘‘यो च बुद्धञ्च धम्मञ्च, सङ्घञ्च सरणं गतो।&lt;br&gt;&#xA;चत्तारि अरियसच्चानि, सम्मप्पञ्ञाय पस्सति॥ (ध॰ प॰ १९०)।&lt;br&gt;&#xA;‘‘दुक्खं दुक्खसमुप्पादं, दुक्खस्स च अतिक्कमम्।&lt;br&gt;&#xA;अरियञ्चट्ठङ्गिकं मग्गं, दुक्खूपसमगामिनं॥ (ध॰ प॰ १९१)।&lt;br&gt;&#xA;‘‘एतं खो सरणं खेमं, एतं सरणमुत्तमम्।&lt;br&gt;&#xA;एतं सरणमागम्म, सब्बदुक्खा पमुच्चती’’ति॥ (ध॰ प॰ १९२)।&lt;br&gt;&#xA;अपिच निच्चतो अनुपगमनादिवसेनपेतस्स आनिसंसफलं वेदितब्बम्। वुत्तञ्हेतं –&lt;br&gt;&#xA;‘‘अट्ठानमेतं, भिक्खवे, अनवकासो, यं दिट्ठिसम्पन्नो पुग्गलो कञ्चि सङ्खारं निच्चतो उपगच्छेय्य, सुखतो उपगच्छेय्य, कञ्चि धम्मं अत्ततो उपगच्छेय्य, मातरं जीविता वोरोपेय्य, पितरं, अरहन्तं जीविता वोरोपेय्य, पदुट्ठचित्तो तथागतस्स लोहितं उप्पादेय्य, सङ्घं भिन्देय्य, अञ्ञं सत्थारं उद्दिसेय्य, नेतं ठानं विज्जती’’ति (म॰ नि॰ ३.१२८-१३०; अ॰ नि॰ १.२७२-२७७)।&lt;br&gt;&#xA;लोकियस्स पन सरणगमनस्स भवसम्पदापि भोगसम्पदापि फलमेव। वुत्तञ्हेतं –&lt;br&gt;&#xA;‘‘ये केचि बुद्धं सरणं गतासे,&lt;br&gt;&#xA;न ते गमिस्सन्ति अपायभूमिम्।&lt;br&gt;&#xA;पहाय मानुसं देहं,&lt;br&gt;&#xA;देवकायं परिपूरेस्सन्ती’’ति॥ (सं॰ नि॰ १.३७)।&lt;br&gt;&#xA;अपरम्पि वुत्तं –&lt;br&gt;&#xA;‘‘अथ खो सक्को देवानमिन्दो असीतिया देवतासहस्सेहि सद्धिं येनायस्मा महामोग्गल्लानो तेनुपसङ्कमि…पे॰… एकमन्तं ठितं खो सक्कं देवानमिन्दं आयस्मा महामोग्गल्लानो एतदवोच – ‘साधु खो, देवानमिन्द, बुद्धसरणगमनं होति। बुद्धसरणगमनहेतु खो देवानमिन्द एवमिधेकच्चे सत्ता कायस्स भेदा परं मरणा सुगतिं सग्गं लोकं उपपज्जन्ति। ते अञ्ञे देवे दसहि ठानेहि अधिगण्हन्ति दिब्बेन आयुना दिब्बेन वण्णेन सुखेन यसेन आधिपतेय्येन दिब्बेहि रूपेहि सद्देहि गन्धेहि रसेहि फोट्ठब्बेही’’’ति (सं॰ नि॰ ४.३४१)।&lt;br&gt;&#xA;एसेव नयो धम्मे सङ्घे च। अपिच वेलामसुत्तादिवसेनापि (अ॰ नि॰ ९.२० आदयो) सरणगमनस्स फलविसेसो वेदितब्बो। एवं सरणगमनफलं वेदितब्बम्।&lt;br&gt;&#xA;तत्थ लोकियसरणगमनं तीसु वत्थूसु अञ्ञाणसंसयमिच्छाञाणादीहि संकिलिस्सति, न महाजुतिकं होति न महाविप्फारम्। लोकुत्तरस्स नत्थि संकिलेसो। लोकियस्स च सरणगमनस्स दुविधो भेदो सावज्जो अनवज्जो च। तत्थ सावज्जो अञ्ञसत्थारादीसु अत्तसन्निय्यातनादीहि होति, सो अनिट्ठफलो। अनवज्जो कालकिरियाय, सो अविपाकत्ता अफलो। लोकुत्तरस्स पन नेवत्थि भेदो। भवन्तरेपि हि अरियसावको अञ्ञं सत्थारं न उद्दिसतीति एवं सरणगमनस्स संकिलेसो च भेदो च वेदितब्बो।&lt;br&gt;&#xA;उपासकं मं भवं गोतमो धारेतूति मं भवं गोतमो ‘‘उपासको अय’’न्ति एवं धारेतु, जानातूति अत्थो। उपासकविधिकोसल्लत्थं पनेत्थ को उपासको, कस्मा उपासकोति वुच्चति, किमस्स सीलं, को आजीवो, का विपत्ति, का सम्पत्तीति इदं पकिण्णकं वेदितब्बम्।&lt;br&gt;&#xA;तत्थ को उपासकोति यो कोचि सरणगतो गहट्ठो। वुत्तञ्हेतं –&lt;br&gt;&#xA;‘‘यतो खो, महानाम, उपासको बुद्धं सरणं गतो होति, धम्मं सरणं गतो, सङ्घं सरणं गतो होति। एत्तावता खो, महानाम, उपासको होती’’ति (सं॰ नि॰ ५.१०३३)।&lt;br&gt;&#xA;कस्मा उपासकोति। रतनत्तयस्स उपासनतो। सो हि बुद्धं उपासतीति उपासको। धम्मं, सङ्घं उपासतीति उपासकोति।&lt;br&gt;&#xA;किमस्स सीलन्ति। पञ्च वेरमणियो। यथाह –&lt;br&gt;&#xA;‘‘यतो खो, महानाम, उपासको पाणातिपाता पटिविरतो होति, अदिन्नादाना, कामेसुमिच्छाचारा, मुसावादा, सुरामेरयमज्जप्पमादट्ठाना पटिविरतो होति। एत्तावता खो, महानाम, उपासको सीलवा होती’’ति (सं॰ नि॰ ५.१०३३)।&lt;br&gt;&#xA;को आजीवोति। पञ्च मिच्छावणिज्जा पहाय धम्मेन समेन जीविककप्पनम्। वुत्तञ्हेतं –&lt;br&gt;&#xA;‘‘पञ्चिमा, भिक्खवे, वणिज्जा उपासकेन अकरणीया। कतमा पञ्च। सत्थवणिज्जा, सत्तवणिज्जा, मंसवणिज्जा, मज्जवणिज्जा, विसवणिज्जा। इमा खो, भिक्खवे, पञ्च वणिज्जा उपासकेन अकरणीया’’ति (अ॰ नि॰ ५.१७७)।&lt;br&gt;&#xA;का विपत्तीति। या तस्सेव सीलस्स च आजीवस्स च विपत्ति, अयमस्स विपत्ति। अपिच याय एस चण्डालो चेव होति मलञ्च पतिकुट्ठो च, सापि तस्स विपत्तीति वेदितब्बा। ते च अत्थतो अस्सद्धियादयो पञ्च धम्मा होन्ति। यथाह –&lt;br&gt;&#xA;‘‘पञ्चहि , भिक्खवे, धम्मेहि समन्नागतो उपासको उपासकचण्डालो च होति उपासकमलञ्च उपासकपतिकुट्ठो च। कतमेहि पञ्चहि? अस्सद्धो होति, दुस्सीलो होति, कोतूहलमङ्गलिको होति, मङ्गलं पच्चेति नो कम्मं, इतो च बहिद्धा दक्खिणेय्यं परियेसति, तत्थ च पुब्बकारं करोती’’ति (अ॰ नि॰ ५.१७५)।&lt;br&gt;&#xA;का सम्पत्तीति। या चस्स सीलसम्पदा च आजीवसम्पदा च, सा सम्पत्ति। ये चस्स रतनभावादिकरा सद्धादयो पञ्च धम्मा। यथाह –&lt;br&gt;&#xA;‘‘पञ्चहि , भिक्खवे, धम्मेहि समन्नागतो उपासको उपासकरतनञ्च होति उपासकपदुमञ्च उपासकपुण्डरीकञ्च। कतमेहि पञ्चहि? सद्धो होति, सीलवा होति, न कोतूहलमङ्गलिको होति, कम्मं पच्चेति नो मङ्गलं, न इतो बहिद्धा दक्खिणेय्यं गवेसति, इध च पुब्बकारं करोती’’ति (अ॰ नि॰ ५.१७५)।&lt;br&gt;&#xA;अज्जतग्गेति एत्थ अयं अग्गसद्दो आदिकोटिकोट्ठाससेट्ठेसु दिस्सति। ‘‘अज्जतग्गे सम्म, दोवारिक, आवरामि द्वारं निगण्ठानं निगण्ठीन’’न्तिआदीसु (म॰ नि॰ २.७०) हि आदिम्हि दिस्सति। ‘‘तेनेव अङ्गुलग्गेन तं अङ्गुलग्गं परामसेय्य (कथा॰ ४४१)। उच्छग्गं वेळग्ग’’न्तिआदीसु कोटियम्। ‘‘अम्बिलग्गं वा मधुरग्गं वा तित्तकग्गं वा (सं॰ नि॰ ५.३७४), अनुजानामि, भिक्खवे, विहारग्गेन वा परिवेणग्गेन वा भाजेतु’’न्तिआदीसु (चूळव॰ ३१८) कोट्ठासे। ‘‘यावता, भिक्खवे, सत्ता अपदा वा…पे॰… तथागतो तेसं अग्गमक्खायती’’तिआदीसु (अ॰ नि॰ ४.३४) सेट्ठे। इध पनायं आदिम्हि दट्ठब्बो। तस्मा अज्जतग्गेति अज्जतं आदिं कत्वाति एवमेत्थ अत्थो वेदितब्बो। अज्जतन्ति अज्जभावम्। अज्जदग्गेति वा पाठो, दकारो पदसन्धिकरो, अज्ज अग्गं कत्वाति अत्थो।&lt;br&gt;&#xA;पाणुपेतन्ति पाणेहि उपेतं, याव मे जीवितं पवत्तति, ताव उपेतं, अनञ्ञसत्थुकं तीहि सरणगमनेहि सरणं गतं उपासकं कप्पियकारकं मं भवं गोतमो धारेतु जानातु। अहञ्हि सचेपि मे तिखिणेन असिना सीसं छिन्देय्य, नेव बुद्धं ‘‘न बुद्धो’’ति वा धम्मं ‘‘न धम्मो’’ति वा सङ्घं ‘‘न सङ्घो’’ति वा वदेय्यन्ति एवं अत्तसन्निय्यातनेन सरणं गन्त्वा चतूहि च पच्चयेहि पवारेत्वा उट्ठायासना भगवन्तं अभिवादेत्वा तिक्खत्तुं पदक्खिणं कत्वा पक्कामीति।&lt;br&gt;&#xA;१७. सत्तमे जाणुस्सोणीति जाणुस्सोणिठानन्तरं किर नामेकं ठानन्तरं, तं येन कुलेन लद्धं, तं जाणुस्सोणिकुलन्ति वुच्चति। अयं तस्मिं कुले जातत्ता रञ्ञो सन्तिके च लद्धजाणुस्सोणिसक्कारत्ता जाणुस्सोणीति वुच्चति। तेनुपसङ्कमीति ‘‘समणो किर गोतमो पण्डितो ब्यत्तो बहुस्सुतो’’ति सुत्वा ‘‘सचे सो लिङ्गविभत्तिकारकादिभेदं जानिस्सति, अम्हेहि ञातमेव जानिस्सति, अञ्ञातं किं जानिस्सति। ञातमेव कथेस्सति, अञ्ञातं किं कथेस्सती’’ति चिन्तेत्वा मानद्धजं पग्गय्ह सिङ्गं उक्खिपित्वा महापरिवारेहि परिवुतो येन भगवा तेनुपसङ्कमि। कतत्ता च, ब्राह्मण, अकतत्ता चाति सत्था तस्स वचनं सुत्वा ‘‘अयं ब्राह्मणो इध आगच्छन्तो न जानितुकामो अत्थगवेसी हुत्वा आगतो, मानं पन पग्गय्ह सिङ्गं उक्खिपित्वा आगतो। किं नु ख्वस्स यथा पञ्हस्स अत्थं जानाति, एवं कथिते वड्ढि भविस्सति, उदाहु यथा न जानाती’’ति चिन्तेत्वा ‘‘यथा न जानाति, एवं कथिते वड्ढि भविस्सती’’ति ञत्वा ‘‘कतत्ता च, ब्राह्मण, अकतत्ता चा’’ति आह।&lt;br&gt;&#xA;ब्राह्मणो तं सुत्वा ‘‘समणो गोतमो कतत्तापि अकतत्तापि निरये निब्बत्तिं वदति, इदं उभयकारणेनापि एकट्ठाने निब्बत्तिया कथितत्ता दुज्जानं महन्धकारं, नत्थि मय्हं एत्थ पतिट्ठा। सचे पनाहं एत्तकेनेव तुण्ही भवेय्यं, ब्राह्मणानं मज्झे कथनकालेपि मं एवं वदेय्युं – ‘त्वं समणस्स गोतमस्स सन्तिकं मानं पग्गय्ह सिङ्गं उक्खिपित्वा गतोसि, एकवचनेनेव तुण्ही हुत्वा किञ्चि वत्तुं नासक्खि, इमस्मिं ठाने कस्मा कथेसी’ति। तस्मा पराजितोपि अपराजितसदिसो हुत्वा पुन सग्गगमनपञ्हं पुच्छिस्सामी’’ति चिन्तेत्वा को नु खो, भो गोतमाति इमं दुतियपञ्हं आरभि।&lt;br&gt;&#xA;एवम्पि तस्स अहोसि – ‘‘उपरिपञ्हेन हेट्ठापञ्हं जानिस्सामि, हेट्ठापञ्हेन उपरिपञ्ह’’न्ति। तस्मापि इमं पञ्हं पुच्छि। सत्था पुरिमनयेनेव चिन्तेत्वा यथा न जानाति, एवमेव कथेन्तो पुनपि ‘‘कतत्ता च, ब्राह्मण, अकतत्ता चा’’ति आह। ब्राह्मणो तस्मिम्पि पतिट्ठातुं असक्कोन्तो ‘‘अलं, भो, न ईदिसस्स पुरिसस्स सन्तिकं आगतेन अजानित्वा गन्तुं वट्टति, सकवादं पहाय समणं गोतमं अनुवत्तित्वा मय्हं अत्थं गवेसिस्सामि, परलोकमग्गं सोधेस्सामी’’ति सन्निट्ठानं कत्वा सत्थारं आयाचन्तो न खो अहन्तिआदिमाह। अथस्स निहतमानतं ञत्वा सत्था उपरि देसनं वड्ढेन्तो तेन हि, ब्राह्मणातिआदिमाह। तत्थ तेन हीति कारणनिद्देसो। यस्मा संखित्तेन भासितस्स अत्थं अजानन्तो वित्थारदेसनं याचसि, तस्माति अत्थो। सेसमेत्थ उत्तानत्थमेवाति।&lt;br&gt;&#xA;१८. अट्ठमे आयस्माति पियवचनमेतम्। आनन्दोति तस्स थेरस्स नामम्। एकंसेनाति एकन्तेन। अनुविच्चाति अनुपविसित्वा। विञ्ञूति पण्डिता। गरहन्तीति निन्दन्ति, अवण्णं भासन्ति। सेसमेत्थ नवमे च सब्बं उत्तानत्थमेव।&lt;br&gt;&#xA;२०. दसमे दुन्निक्खित्तञ्च पदब्यञ्जनन्ति उप्पटिपाटिया गहितपाळिपदमेव हि अत्थस्स ब्यञ्जनत्ता ब्यञ्जनन्ति वुच्चति। उभयमेतं पाळियाव नामम्। अत्थो च दुन्नीतोति परिवत्तेत्वा उप्पटिपाटिया गहिता अट्ठकथा। दुन्निक्खित्तस्स, भिक्खवे, पदब्यञ्जनस्स अत्थोपि दुन्नयो होतीति परिवत्तेत्वा उप्पटिपाटिया गहिताय पाळिया अट्ठकथा नाम दुन्नया दुन्नीहारा दुक्कथा नाम होति। एकादसमे वुत्तपटिपक्खनयेन अत्थो वेदितब्बोति।&lt;br&gt;&#xA;अधिकरणवग्गो दुतियो।&lt;/p&gt;</description>
    </item>
    <item>
      <title>०२. चरवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_charavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_charavaggo/</guid>
      <description>&lt;p&gt;२. चरवग्गो&lt;/p&gt;&#xA;&lt;h2 id=&#34;१-चरसततवणणन&#34;&gt;१. चरसुत्तवण्णना&lt;/h2&gt;&#xA;&lt;p&gt;११. दुतियस्स पठमे अधिवासेतीति चित्तं अधिरोपेत्वा वासेति। नप्पजहतीति न परिच्चजति। न विनोदेतीति न नीहरति। न ब्यन्तीकरोतीति न विगतन्तं परिच्छिन्नपरिवटुमं करोति। न अनभावं गमेतीति न अनुअभावं अवड्ढिं विनासं गमेति। चरम्पीति चरन्तोपि। अनातापीति निब्बीरियो। अनोत्तापीति उपवादभयरहितो। सततन्ति निच्चम्। समितन्ति निरन्तरम्। एवं सब्बत्थ अत्थं ञत्वा सुक्कपक्खे वुत्तविपरियायेन अत्थो वेदितब्बो।&lt;br&gt;&#xA;गाथासु गेहनिस्सितन्ति किलेसनिस्सितम्। मोहनेय्येसूति मोहजनकेसु आरम्मणेसु। अभब्बोति अभाजनभूतो। फुट्ठुं सम्बोधिमुत्तमन्ति अरहत्तमग्गसङ्खातं उत्तमञाणं फुसितुम्।&lt;/p&gt;&#xA;&lt;h2 id=&#34;२-सलसततवणणन&#34;&gt;२. सीलसुत्तवण्णना&lt;/h2&gt;&#xA;&lt;p&gt;१२. दुतिये सम्पन्नसीलाति परिपुण्णसीला। सम्पन्नपातिमोक्खाति परिपुण्णपातिमोक्खा। पातिमोक्खसंवरसंवुताति पातिमोक्खसंवरसीलेन संवुता पिहिता उपेता हुत्वा विहरथ। आचारगोचरसम्पन्नाति आचारेन च गोचरेन च सम्पन्ना समुपागता भवथ। अणुमत्तेसु वज्जेसूति अणुप्पमाणेसु दोसेसु। भयदस्साविनोति तानि अणुमत्तानि वज्जानि भयतो दस्सनसीला। समादाय सिक्खथ सिक्खापदेसूति सब्बसिक्खाकोट्ठासेसु समादातब्बं समादाय गहेत्वा सिक्खथ। ‘‘सम्पन्नसीलानं…पे॰… सिक्खापदेसू’’ति एत्तकेन धम्मक्खानेन सिक्खत्तये समादापेत्वा चेव पटिलद्धगुणेसु च वण्णं कथेत्वा इदानि उत्तरि कातब्बं दस्सेन्तो किमस्सातिआदिमाह। तत्थ किमस्साति किं भवेय्य।&lt;br&gt;&#xA;यतं चरेति यथा चरन्तो यतो होति संयतो, एवं चरेय्य। एस नयो सब्बत्थ। अच्छेति निसीदेय्य। यतमेनं पसारयेति यं अङ्गपच्चङ्गं पसारेय्य, तं यतं संयतमेव कत्वा पसारेय्य। उद्धन्ति उपरि। तिरियन्ति मज्झम्। अपाचीनन्ति अधो। एत्तावता अतीता पच्चुप्पन्ना अनागता च पञ्चक्खन्धा कथिता। यावताति परिच्छेदवचनम्। जगतो गतीति लोकस्स निप्फत्ति। समवेक्खिता च धम्मानं, खन्धानं उदयब्बयन्ति एतेसं सब्बलोके अतीतादिभेदानं पञ्चक्खन्धधम्मानं उदयञ्च वयञ्च समवेक्खिता। ‘‘पञ्चक्खन्धानं उदयं पस्सन्तो पञ्चवीसति लक्खणानि पस्सति, वयं पस्सन्तो पञ्चवीसति लक्खणानि पस्सती’’ति वुत्तेहि समपञ्ञासाय लक्खणेहि सम्मा अवेक्खिता होति। चेतोसमथसामीचिन्ति चित्तसमथस्स अनुच्छविकं पटिपदम्। सिक्खमानन्ति पटिपज्जमानं, पूरयमानन्ति अत्थो। पहितत्तोति पेसितत्तो। आहूति कथयन्ति। सेसमेत्थ उत्तानमेव। इमस्मिं पन सुत्ते सीलं मिस्सकं कथेत्वा गाथासु खीणासवो कथितो।&lt;/p&gt;</description>
    </item>
    <item>
      <title>०२. रथकारवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_rathakAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/02_rathakAravaggo/</guid>
      <description>&lt;p&gt;२. रथकारवग्गो&lt;/p&gt;&#xA;&lt;h2 id=&#34;१-ञतसततवणणन&#34;&gt;१. ञातसुत्तवण्णना&lt;/h2&gt;&#xA;&lt;p&gt;११. दुतियस्स पठमे ञातोति पञ्ञातो पाकटो। अननुलोमिकेति सासनस्स न अनुलोमेतीति अननुलोमिकं, तस्मिं अननुलोमिके। कायकम्मेति पाणातिपातादिम्हि कायदुच्चरिते। ओळारिकं वा एतं, न एवरूपे समादपेतुं सक्कोति। दिसा नमस्सितुं वट्टति, भूतबलिं कातुं वट्टतीति एवरूपे समादपेति गण्हापेति। वचीकम्मेपि मुसावादादीनि ओळारिकानि, अत्तनो सन्तकं परस्स अदातुकामेन ‘‘नत्थी’’ति अयं वञ्चनमुसावादो नाम वत्तुं वट्टतीति एवरूपे समादपेति। मनोकम्मेपि अभिज्झादयो ओळारिका, कम्मट्ठानं विसंवादेत्वा कथेन्तो पन अननुलोमिकेसु धम्मेसु समादपेति नाम दक्खिणविहारवासित्थेरो विय। तं किर थेरं एको उपट्ठाको अमच्चपुत्तो उपसङ्कमित्वा ‘‘मेत्तायन्तेन पठमं कीदिसे पुग्गले मेत्तायितब्ब’’न्ति पुच्छि। थेरो सभागविसभागं अनाचिक्खित्वा ‘‘पियपुग्गले’’ति आह। तस्स च भरिया पिया होति मनापा, सो तं आरब्भ मेत्तायन्तो उम्मादं पापुणि। कथं पनेस बहुजनअहिताय पटिपन्नो होतीति? एवरूपस्स हि सद्धिविहारिकादयो चेव उपट्ठाकादयो च तेसं आरक्खदेवता आदिं कत्वा तासं तासं मित्तभूता याव ब्रह्मलोका सेसदेवता च ‘‘अयं भिक्खु न अजानित्वा करिस्सती’’ति तेन कतमेव करोन्ति, एवमेस बहुजनअहिताय पटिपन्नो होति।&lt;br&gt;&#xA;सुक्कपक्खे पाणातिपाता वेरमणिआदीनंयेव वसेन कायकम्मवचीकम्मानि वेदितब्बानि। कम्मट्ठानं पन अविसंवादेत्वा कथेन्तो अनुलोमिकेसु धम्मेसु समादपेति नाम कोळितविहारवासी चतुनिकायिकतिस्सत्थेरो विय। तस्स किर जेट्ठभाता नन्दाभयत्थेरो नाम पोतलियविहारे वसन्तो एकस्मिं रोगे समुट्ठिते कनिट्ठं पक्कोसापेत्वा आह – ‘‘आवुसो, मय्हं सल्लहुकं कत्वा एकं कम्मट्ठानं कथेही’’ति। किं, भन्ते, अञ्ञेन कम्मट्ठानेन, कबळीकाराहारं परिग्गण्हितुं वट्टतीति? किमत्थिको एस, आवुसोति? भन्ते, कबळीकाराहारो उपादारूपं, एकस्मिञ्च उपादारूपे दिट्ठे तेवीसति उपादारूपानि पाकटानि होन्तीति । सो ‘‘वट्टिस्सति, आवुसो, एत्तक’’न्ति तं उय्योजेत्वा कबळीकाराहारं परिग्गण्हित्वा उपादारूपं सल्लक्खेत्वा विवट्टेत्वा अरहत्तं पापुणि। अथ नं थेरं बहिविहारा अनिक्खन्तमेव पक्कोसित्वा, ‘‘आवुसो, महाअवस्सयोसि मय्हं जातो’’ति कनिट्ठत्थेरस्स अत्तना पटिलद्धगुणं आरोचेसि। बहुजनहितायाति एतस्सपि हि सद्धिविहारिकादयो ‘‘अयं न अजानित्वा करिस्सती’’ति तेन कतमेव करोन्तीति बहुजनहिताय पटिपन्नो नाम होतीति।&lt;/p&gt;</description>
    </item>
    <item>
      <title>०३. उरुवेलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_uruvelavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_uruvelavaggo/</guid>
      <description>&lt;p&gt;३. उरुवेलवग्गो&lt;/p&gt;&#xA;&lt;h2 id=&#34;१-पठमउरवलसततवणणन&#34;&gt;१. पठमउरुवेलसुत्तवण्णना&lt;/h2&gt;&#xA;&lt;p&gt;२१. ततियस्स पठमे उरुवेलायन्ति एत्थ उरुवेलाति महावेला, महावालिकरासीति अत्थो। अथ वा उरूति वालुका वुच्चति, वेलाति मरियादा। वेलातिक्कमनहेतु आहटा उरु उरुवेलाति एवमेत्थ अत्थो दट्ठब्बो। अतीते किर अनुप्पन्ने बुद्धे दससहस्सा कुलपुत्ता तापसपब्बज्जं पब्बजित्वा तस्मिं पदेसे विहरन्ता एकदिवसं सन्निपतित्वा कतिकवत्तं अकंसु – ‘‘कायकम्मवचीकम्मानि नाम परेसम्पि पाकटानि होन्ति, मनोकम्मं पन अपाकटम्। तस्मा यो कामवितक्कं वा ब्यापादवितक्कं वा विहिंसावितक्कं वा वितक्केति, तस्स अञ्ञो चोदको नाम नत्थि। सो अत्तनाव अत्तानं चोदेत्वा पत्तपुटेन वालुकं आहरित्वा इमस्मिं ठाने आकिरतु, इदमस्स दण्डकम्म’’न्ति। ततो पट्ठाय यो तादिसं वितक्कं वितक्केति, सो तत्थ पत्तपुटेन वालुकं आकिरति, एवं तत्थ अनुक्कमेन महावालुकरासि जातो। ततो नं पच्छिमा जनता परिक्खिपित्वा चेतियट्ठानमकासि, तं सन्धाय वुत्तं – ‘‘उरुवेलाति महावेला, महावालिकरासीति अत्थो’’ति। तमेव सन्धाय वुत्तं – ‘‘अथ वा उरूति वालुका वुच्चति, वेलाति मरियादा, वेलातिक्कमनहेतु आहटा उरु उरुवेलाति एवमेत्थ अत्थो दट्ठब्बो’’ति।&lt;br&gt;&#xA;नज्जा नेरञ्जराय तीरेति उरुवेलगामं निस्साय नेरञ्जरानदीतीरे विहरामीति दस्सेति। अजपालनिग्रोधेति अजपालका तस्स निग्रोधस्स छायाय निसीदन्तिपि तिट्ठन्तिपि, तस्मा सो अजपालनिग्रोधोत्वेव सङ्खं गतो, तस्स हेट्ठाति अत्थो। पठमाभिसम्बुद्धोति सम्बुद्धो हुत्वा पठममेव। उदपादीति अयं वितक्को पञ्चमे सत्ताहे उदपादि। कस्मा उदपादीति? सब्बबुद्धानं आचिण्णत्ता चेव पुब्बासेवनताय च। तत्थ पुब्बासेवनाय पकासनत्थं तित्तिरजातकं आहरितब्बम्। हत्थिवानरतित्तिरा किर एकस्मिं पदेसे विहरन्ता ‘‘यो अम्हाकं महल्लको, तस्मिं सगारवा विहरिस्सामा’’ति निग्रोधं दस्सेत्वा ‘‘को नु खो अम्हाकं महल्लको’’ति वीमंसन्ता तित्तिरस्स महल्लकभावं ञत्वा तस्स जेट्ठापचायनकम्मं कत्वा अञ्ञमञ्ञं समग्गा सम्मोदमाना विहरित्वा सग्गपरायणा अहेसुम्। तं कारणं ञत्वा रुक्खे अधिवत्था देवता इमं गाथमाह –&lt;br&gt;&#xA;‘‘ये वुड्ढमपचायन्ति, नरा धम्मस्स कोविदा।&lt;br&gt;&#xA;दिट्ठेव धम्मे पासंसा, सम्पराये च सुग्गती’’ति॥ (जा॰ १.१.३७)।&lt;br&gt;&#xA;एवं अहेतुकतिरच्छानयोनियं निब्बत्तोपि तथागतो सगारववासं रोचेसि, इदानि कस्मा न रोचेस्सतीति। अगारवोति अञ्ञस्मिं गारवरहितो, कञ्चि गरुट्ठाने अट्ठपेत्वाति अत्थो। अप्पतिस्सोति पतिस्सयरहितो, कञ्चि जेट्ठकट्ठाने अट्ठपेत्वाति अत्थो। समणं वा ब्राह्मणं वाति एत्थ समितपापबाहितपापायेव समणब्राह्मणा अधिप्पेता। सक्कत्वा गरुं कत्वाति सक्कारञ्चेव कत्वा गरुकारञ्च उपट्ठपेत्वा।&lt;br&gt;&#xA;सदेवके लोकेतिआदीसु सद्धिं देवेहि सदेवके। देवग्गहणेन चेत्थ मारब्रह्मेसु गहितेसुपि मारो नाम वसवत्ती सब्बेसं उपरि वसं वत्तेति, ब्रह्मा नाम महानुभावो, एकङ्गुलिया एकस्मिं चक्कवाळसहस्से आलोकं फरति, द्वीहि द्वीसु, दसहि अङ्गुलीहि दससु चक्कवाळसहस्सेसु आलोकं फरति। सो इमिना सीलसम्पन्नतरोति वत्तुं मा लभन्तूति समारके सब्रह्मकेति विसुं वुत्तम्। तथा समणा नाम एकनिकायादिवसेन बहुस्सुता सीलवन्तो पण्डिता, ब्राह्मणापि वत्थुविज्जादिवसेन बहुस्सुता पण्डिता। ते इमिना सम्पन्नतराति वत्तुं मा लभन्तूति सस्समणब्राह्मणिया पजायाति वुत्तम्। सदेवमनुस्सायाति इदं पन निप्पदेसतो दस्सनत्थं गहितमेव गहेत्वा वुत्तम्। अपिचेत्थ पुरिमानि तीणि पदानि लोकवसेन वुत्तानि, पच्छिमानि द्वे पजावसेन। सीलसम्पन्नतरन्ति सीलेन सम्पन्नतरं, अधिकतरन्ति अत्थो। एत्थ च सीलादयो चत्तारो धम्मा लोकियलोकुत्तरा कथिता, विमुत्तिञाणदस्सनं लोकियमेव। पच्चवेक्खणञाणमेव हेतम्। पातुरहोसीति ‘‘अयं सत्था अवीचितो याव भवग्गा सीलादीहि अत्तना अधिकतरं अपस्सन्तो ‘मया पटिविद्धनवलोकुत्तरधम्ममेव सक्कत्वा उपनिस्साय विहरिस्सामी’ति चिन्तेति, कारणं भगवा चिन्तेति, अत्थं वुड्ढिं विसेसं चिन्तेति, गच्छामिस्स उस्साहं जनेस्सामी’’ति चिन्तेत्वा पुरतो पाकटो अहोसि, अभिमुखे अट्ठासीति अत्थो।&lt;br&gt;&#xA;विहंसु विहरन्ति चाति एत्थ यो वदेय्य – ‘‘विहरन्तीति वचनतो पच्चुप्पन्नेपि बहू बुद्धा’’ति, सो ‘‘भगवापि भन्ते एतरहि अरहं सम्मासम्बुद्धो’’ति इमिना वचनेन पटिबाहितब्बो।&lt;br&gt;&#xA;‘‘न मे आचरियो अत्थि, सदिसो मे न विज्जति।&lt;br&gt;&#xA;सदेवकस्मिं लोकस्मिं, नत्थि मे पटिपुग्गलो’’ति॥ (महाव॰ ११; म॰ नि॰ २.३४१) –&lt;br&gt;&#xA;आदीहि चस्स सुत्तेहि अञ्ञेसं बुद्धानं अभावो दीपेतब्बो। तस्माति यस्मा सब्बेपि बुद्धा सद्धम्मगरुनो, तस्मा। महत्तमभिकङ्खताति महन्तभावं पत्थयमानेन। सरं बुद्धान सासनन्ति बुद्धानं सासनं सरन्तेन।&lt;br&gt;&#xA;यतोति यस्मिं काले। महत्तेन समन्नागतोति रत्तञ्ञुमहत्तं वेपुल्लमहत्तं ब्रह्मचरियमहत्तं लाभग्गमहत्तन्ति इमिना चतुब्बिधेन महत्तेन समन्नागतो। अथ मे सङ्घेपि गारवोति अथ मय्हं सङ्घेपि गारवो जातो। किस्मिं पन काले भगवता सङ्घे गारवो कतोति? महापजापतिया दुस्सयुगदानकाले। तदा हि भगवा अत्तनो उपनीतं दुस्सयुगं ‘‘सङ्घे, गोतमि, देहि, सङ्घे ते दिन्ने अहञ्चेव पूजितो भविस्सामि सङ्घो चा’’ति वदन्तो सङ्घे गारवं अकासि नाम।&lt;/p&gt;</description>
    </item>
    <item>
      <title>०३. पुग्गलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_puggalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_puggalavaggo/</guid>
      <description>&lt;p&gt;३. पुग्गलवग्गो&lt;/p&gt;&#xA;&lt;h2 id=&#34;१-समदधसततवणणन&#34;&gt;१. समिद्धसुत्तवण्णना&lt;/h2&gt;&#xA;&lt;p&gt;२१. ततियस्स पठमे झानफस्सं पठमं फुसति, पच्छा निरोधं निब्बानं सच्छिकरोतीति कायसक्खि। दिट्ठन्तं पत्तोति दिट्ठिप्पत्तो। सद्दहन्तो विमुत्तोति सद्धाविमुत्तो। खमतीति रुच्चति। अभिक्कन्ततरोति अतिसुन्दरतरो। पणीततरोति अतिपणीततरो। सद्धिन्द्रियं अधिमत्तं होतीति समिद्धत्थेरस्स किर अरहत्तमग्गक्खणे सद्धिन्द्रियं धुरं अहोसि, सेसानि चत्तारि सहजातिन्द्रियानि तस्सेव परिवारानि अहेसुम्। इति थेरो अत्तना पटिविद्धमग्गं कथेन्तो एवमाह। महाकोट्ठिकत्थेरस्स पन अरहत्तमग्गक्खणे समाधिन्द्रियं धुरं अहोसि, सेसानि चत्तारि इन्द्रियानि तस्सेव परिवारानि अहेसुम्। तस्मा सोपि समाधिन्द्रियं अधिमत्तन्ति कथेन्तो अत्तना पटिविद्धमग्गमेव कथेसि। सारिपुत्तत्थेरस्स पन अरहत्तमग्गक्खणे पञ्ञिन्द्रियं धुरं अहोसि। सेसानि चत्तारि इन्द्रियानि तस्सेव परिवारानि अहेसुम्। तस्मा सोपि पञ्ञिन्द्रियं अधिमत्तन्ति कथेन्तो अत्तना पटिविद्धमग्गमेव कथेसि।&lt;br&gt;&#xA;न ख्वेत्थाति न खो एत्थ। एकंसेन ब्याकातुन्ति एकन्तेन ब्याकरितुम्। अरहत्ताय पटिपन्नोति अरहत्तमग्गसमङ्गिं दस्सेति। एवमेतस्मिं सुत्ते तीहिपि थेरेहि अत्तना पटिविद्धमग्गोव कथितो, सम्मासम्बुद्धो पन भुम्मन्तरेनेव कथेसि।&lt;/p&gt;</description>
    </item>
    <item>
      <title>०३. बालवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_bAlavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_bAlavaggavaNNanA/</guid>
      <description>&lt;p&gt;३. बालवग्गवण्णना&lt;br&gt;&#xA;२२. ततियस्स पठमे अच्चयं अच्चयतो न पस्सतीति ‘‘अपरज्झित्वा अपरद्धं मया’’ति अत्तनो अपराधं न पस्सति, अपरद्धं मयाति वत्वा दण्डकम्मं आहरित्वा न खमापेतीति अत्थो। अच्चयं देसेन्तस्साति एवं वत्वा दण्डकम्मं आहरित्वा खमापेन्तस्स। यथाधम्मं नप्पटिग्गण्हातीति ‘‘पुन एवं न करिस्सामि, खमथ मे’’ति वुच्चमानो अच्चयं इमं यथाधम्मं यथासभावं न पटिग्गण्हाति। ‘‘इतो पट्ठाय पुन एवरूपं मा अकासि, खमामि तुय्ह’’न्ति न वदति। सुक्कपक्खो वुत्तपटिपक्खनयेनेव वेदितब्बो।&lt;br&gt;&#xA;२३. दुतिये अब्भाचिक्खन्तीति अभिभवित्वा आचिक्खन्ति, अभूतेन वदन्ति। दोसन्तरोति अन्तरे पतितदोसो। एवरूपो हि ‘‘नत्थि समणस्स गोतमस्स उत्तरिमनुस्सधम्मो’’तिआदीनि वदन्तो सुनक्खत्तो विय तथागतं अब्भाचिक्खति। सद्धो वा दुग्गहितेनाति यो हि ञाणविरहिताय सद्धाय अतिसद्धो होति मुद्धप्पसन्नो, सोपि ‘‘बुद्धो नाम सब्बलोकुत्तरो, सब्बे तस्स केसादयो बात्तिंस कोट्ठासा लोकुत्तरायेवा’’तिआदिना नयेन दुग्गहितं गण्हित्वा तथागतं अब्भाचिक्खति। ततियं उत्तानत्थमेवाति।&lt;br&gt;&#xA;२५. चतुत्थे नेय्यत्थं सुत्तन्तन्ति यस्स अत्थो नेतब्बो, तं नेतब्बत्थं सुत्तन्तम्। नीतत्थो सुत्तन्तोति दीपेतीति कथितत्थो अयं सुत्तन्तोति वदति। तत्थ ‘‘एकपुग्गलो, भिक्खवे, द्वेमे, भिक्खवे, पुग्गला, तयोमे, भिक्खवे, पुग्गला, चत्तारोमे, भिक्खवे, पुग्गला’’ति एवरूपो सुत्तन्तो नेय्यत्थो नाम। एत्थ हि किञ्चापि सम्मासम्बुद्धेन ‘‘एकपुग्गलो, भिक्खवे’’तिआदि वुत्तं, परमत्थतो पन पुग्गलो नाम नत्थीति एवमस्स अत्थो नेतब्बोव होति। अयं पन अत्तनो बालताय नीतत्थो अयं सुत्तन्तोति दीपेति। परमत्थतो हि पुग्गले असति न तथागतो ‘‘एकपुग्गलो, भिक्खवे’’तिआदीनि वदेय्य। यस्मा पन तेन वुत्तं, तस्मा परमत्थतो अत्थि पुग्गलोति गण्हन्तो तं नेय्यत्थं सुत्तन्तं नीतत्थो सुत्तन्तोति दीपेति। नीतत्थन्ति अनिच्चं दुक्खं अनत्ताति एवं कथितत्थम्। एत्थ हि अनिच्चमेव दुक्खमेव अनत्तायेवाति अत्थो। अयं पन अत्तनो बालताय ‘‘नेय्यत्थो अयं सुत्तन्तो, अत्थमस्स आहरिस्सामी’’ति ‘‘निच्चं नाम अत्थि, सुखं नाम अत्थि, अत्ता नाम अत्थी’’ति गण्हन्तो नीतत्थं सुत्तन्तं नेय्यत्थो सुत्तन्तोति दीपेति नाम। पञ्चमं उत्तानत्थमेवाति।&lt;br&gt;&#xA;२७. छट्ठे पटिच्छन्नकम्मन्तस्साति पापकम्मस्स। पापं हि पटिच्छादेत्वा करोन्ति। नो चेपि पटिच्छादेत्वा करोन्ति, पापकम्मं पटिच्छन्नमेवाति वुच्चति। निरयोति सहोकासका खन्धा। तिरच्छानयोनियं खन्धाव लब्भन्ति। सत्तमट्ठमानि उत्तानत्थानेव।&lt;br&gt;&#xA;३०. नवमे पटिग्गाहाति पटिग्गाहका, दुस्सीलं पुग्गलं द्वे ठानानि पटिग्गण्हन्तीति अत्थो।&lt;br&gt;&#xA;३१. दसमे अत्थवसेति कारणानि। अरञ्ञवनपत्थानीति अरञ्ञानि च वनपत्थानि च। तत्थ किञ्चापि अभिधम्मे निप्परियायेन ‘‘निक्खमित्वा बहि इन्दखीला, सब्बमेतं अरञ्ञ’’न्ति (विभ॰ ५२९) वुत्तं, तथापि यं तं ‘‘पञ्चधनुसतिकं पच्छिम’’न्ति (पारा॰ ६५४) आरञ्ञकङ्गनिप्फादकं सेनासनं वुत्तं, तदेव अधिप्पेतन्ति वेदितब्बम्। वनपत्थन्ति गामन्तं अतिक्कमित्वा मनुस्सानं अनुपचारट्ठानं, यत्थ न कसीयति न वपीयति। पन्तानीति परियन्तानि अतिदूरानि, दिट्ठधम्मसुखविहारन्ति लोकियलोकुत्तरं फासुविहारम्। पच्छिमञ्च जनतं अनुकम्पमानोति पच्छिमे मम सावके अनुकम्पन्तो।&lt;br&gt;&#xA;३२. एकादसमे विज्जाभागियाति विज्जाकोट्ठासिका। समथोति चित्तेकग्गता। विपस्सनाति सङ्खारपरिग्गाहकञाणम्। कमत्थमनुभोतीति कतमं अत्थं आराधेति सम्पादेति परिपूरेति। चित्तं भावीयतीति मग्गचित्तं भावीयति ब्रूहीयति वड्ढीयति। यो रागो, सो पहीयतीति यो रज्जनकवसेन रागो, सो पहीयति। रागो हि मग्गचित्तस्स पच्चनीको, मग्गचित्तं रागस्स च। रागक्खणे मग्गचित्तं नत्थि, मग्गचित्तक्खणे रागो नत्थि। यदा पन रागो उप्पज्जति, तदा मग्गचित्तस्स उप्पत्तिं निवारेति, पदं पच्छिन्दति। यदा पन मग्गचित्तं उप्पज्जति, तदा रागं समूलकं उब्बट्टेत्वा समुग्घातेन्तमेव उप्पज्जति। तेन वुत्तं – ‘‘रागो पहीयती’’ति।&lt;br&gt;&#xA;विपस्सना, भिक्खवे, भाविताति विपस्सनाञाणं ब्रूहितं वड्ढितम्। पञ्ञा भावीयतीति मग्गपञ्ञा भावीयति ब्रूहीयति वड्ढीयति। या अविज्जा, सा पहीयतीति अट्ठसु ठानेसु वट्टमूलिका महाअविज्जा पहीयति। अविज्जा हि मग्गपञ्ञाय पच्चनीका, मग्गपञ्ञा अविज्जाय। अविज्जाक्खणे मग्गपञ्ञा नत्थि , मग्गपञ्ञाक्खणे अविज्जा नत्थि। यदा पन अविज्जा उप्पज्जति, तदा मग्गपञ्ञाय उप्पत्तिं निवारेति, पदं पच्छिन्दति। यदा मग्गपञ्ञा उप्पज्जति, तदा अविज्जं समूलिकं उब्बट्टेत्वा समुग्घातयमानाव उप्पज्जति। तेन वुत्तं – ‘‘अविज्जा पहीयती’’ति। इति मग्गचित्तं मग्गपञ्ञाति द्वेपि सहजातधम्माव कथिता।&lt;br&gt;&#xA;रागुपक्किलिट्ठं वा, भिक्खवे, चित्तं न विमुच्चतीति रागेन उपक्किलिट्ठत्ता मग्गचित्तं न विमुच्चतीति दस्सेति। अविज्जुपक्किलिट्ठा वा पञ्ञा न भावीयतीति अविज्जाय उपक्किलिट्ठत्ता मग्गपञ्ञा न भावीयतीति दस्सेति। इति खो, भिक्खवेति एवं खो, भिक्खवे। रागविरागा चेतोविमुत्तीति रागस्स खयविरागेन चेतोविमुत्ति नाम होति। फलसमाधिस्सेतं नामम्। अविज्जाविरागा पञ्ञाविमुत्तीति अविज्जाय खयविरागेन पञ्ञाविमुत्ति नाम होति। इमस्मिं सुत्ते नानाक्खणिका समाधिविपस्सना कथिताति।&lt;br&gt;&#xA;बालवग्गो ततियो।&lt;/p&gt;</description>
    </item>
    <item>
      <title>०३. विनयपेय्यालम्</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_vinayapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/03_vinayapeyyAlam/</guid>
      <description>&lt;p&gt;३. विनयपेय्यालम्&lt;br&gt;&#xA;२०१. द्वेमे , भिक्खवे, अत्थवसे पटिच्चाति, भिक्खवे, द्वे अत्थे निस्साय द्वे कारणानि सन्धाय। सिक्खापदं पञ्ञत्तन्ति सिक्खाकोट्ठासो ठपितो। सङ्घसुट्ठुतायाति सङ्घस्स सुट्ठुभावाय, ‘‘सुट्ठु, भन्ते’’ति वत्वा सम्पटिच्छनत्थायाति अत्थो। सङ्घफासुतायाति सङ्घस्स फासुविहारत्थाय। दुम्मङ्कूनन्ति दुस्सीलानम्। पेसलानन्ति पीयसीलानम्। दिट्ठधम्मिकानं आसवानन्ति दिट्ठधम्मे इमस्मिंयेव अत्तभावे वीतिक्कमपच्चया पटिलद्धब्बानं वधबन्धनादिदुक्खधम्मसङ्खातानं आसवानम्। संवरायाति पिदहनत्थाय। सम्परायिकानन्ति तथारूपानंयेव अपायदुक्खसङ्खातानं सम्पराये उप्पज्जनकआसवानम्। पटिघातायाति पटिसेधनत्थाय। वेरानन्ति अकुसलवेरानम्पि पुग्गलवेरानम्पि। वज्जानन्ति दोसानम्। ते एव वा दुक्खधम्मा वज्जनीयत्ता इध वज्जाति अधिप्पेता। भयानन्ति चित्तुत्रासभयानम्पि भयहेतूनं तेसंयेव दुक्खधम्मानम्पि। अकुसलानन्ति अक्खमट्ठेन अकुसलसङ्खातानं दुक्खधम्मानम्। गिहीनं अनुकम्पायाति गिहीसु उज्झायन्तेसु पञ्ञत्तसिक्खापदं गिहीनं अनुकम्पाय पञ्ञत्तं नाम। पापिच्छानं पक्खुपच्छेदायाति पापिच्छा पक्खं निस्साय सङ्घं भिन्देय्युन्ति तेसं पक्खुपच्छेदनत्थाय। अप्पसन्नानं पसादायाति पुब्बे अप्पसन्नानम्पि पण्डितमनुस्सानं सिक्खापदपञ्ञत्तिसम्पदं दिस्वा पसादुप्पत्तिअत्थाय। पसन्नानं भिय्योभावायाति पसन्नानं उपरूपरिपसादभावाय। सद्धम्मट्ठितियाति सद्धम्मस्स चिरट्ठितत्थम्। विनयानुग्गहायाति पञ्चविधस्सापि विनयस्स अनुग्गण्हनत्थाय।&lt;br&gt;&#xA;२०२-२३०. पातिमोक्खं पञ्ञत्तन्ति भिक्खुपातिमोक्खं भिक्खुनिपातिमोक्खन्ति दुविधं पातिमोक्खं पञ्ञत्तम्। पातिमोक्खुद्देसोति भिक्खूनं पञ्च, भिक्खुनीनं चत्तारोति नव पातिमोक्खुद्देसा पञ्ञत्ता। पातिमोक्खट्ठपनन्ति उपोसथट्ठपनम्। पवारणा पञ्ञत्ताति चातुद्दसिका पन्नरसिकाति द्वे पवारणा पञ्ञत्ता। पवारणट्ठपनं पञ्ञत्तन्ति सापत्तिकस्स भिक्खुनो पवारणा उत्तिया वत्तमानाय पवारणट्ठपनं पञ्ञत्तम्। तज्जनीयकम्मादीसु भिक्खू वाचासत्तीहि वितुदन्तानं पण्डुकलोहितकानं भिक्खूनं तज्जनीयकम्मं (चूळव॰ १ आदयो) पञ्ञत्तम्। बालस्स अब्यत्तस्स सेय्यसकस्स भिक्खुनो नियस्सकम्मं पञ्ञत्तम्। कुलदूसके अस्सजिपुनब्बसुके भिक्खू आरब्भ पब्बाजनीयकम्मं (चूळव॰ २१ आदयो) पञ्ञत्तम्। गिहीनं अक्कोसकस्स सुधम्मत्थेरस्स पटिसारणीयकम्मं (चूळव॰ ३३ आदयो) पञ्ञत्तम्। आपत्तिया अदस्सनादीसु उक्खेपनीयकम्मं पञ्ञत्तम्। गरुकापत्तिं आपन्नस्स पटिच्छन्नाय आपत्तिया परिवासदानं पञ्ञत्तम्। परिवासे अन्तरापत्तिं आपन्नस्स मूलाय पटिकस्सनं पञ्ञत्तम्। पटिच्छन्नायपि अप्पटिच्छन्नायपि आपत्तिया मानत्तदानं पञ्ञत्तम्। चिण्णमानत्तस्स अब्भानं पञ्ञत्तम्। सम्मा वत्तन्तस्स ओसारणीयं पञ्ञत्तम्। असम्मावत्तनादीसु निस्सारणीयं पञ्ञत्तम्।&lt;br&gt;&#xA;एहिभिक्खूपसम्पदा सरणगमनूपसम्पदा ओवादूपसम्पदा पञ्हाब्याकरणूपसम्पदा ञत्तिचतुत्थकम्मूपसम्पदा गरुधम्मूपसम्पदा उभतोसङ्घे उपसम्पदा दूतेन उपसम्पदाति अट्ठविधा उपसम्पदा पञ्ञत्ता। ञत्तिकम्मं नव ठानानि गच्छतीति एवं नवट्ठानिकं ञत्तिकम्मं पञ्ञत्तम्। ञत्तिदुतियकम्मं सत्त ठानानि गच्छतीति एवं सत्तट्ठानिकमेव ञत्तिदुतियकम्मं पञ्ञत्तम्। ञत्तिचतुत्थकम्मं सत्त ठानानि गच्छतीति एवं सत्तट्ठानिकमेव ञत्तिचतुत्थकम्मं पञ्ञत्तम्। पठमपाराजिकादीनं पठमपञ्ञत्ति अपञ्ञत्ते पञ्ञत्तम्। तेसंयेव अनुपञ्ञत्ति पञ्ञत्ते अनुपञ्ञत्तम्। धम्मसम्मुखता विनयसम्मुखता सङ्घसम्मुखता पुग्गलसम्मुखताति इमस्स चतुब्बिधस्स सम्मुखीभावस्स वसेन सम्मुखाविनयो पञ्ञत्तो। सतिवेपुल्लप्पत्तस्स खीणासवस्स अचोदनत्थाय सतिविनयो पञ्ञत्तो। उम्मत्तकस्स भिक्खुनो अमूळ्हविनयो पञ्ञत्तो। अप्पटिञ्ञाय चुदितकस्स आपत्तिया अतरणत्थं पटिञ्ञातकरणं पञ्ञत्तम्। बहुतरानं धम्मवादीनं लद्धिं गहेत्वा अधिकरणवूपसमनत्थम्। येभुय्यसिका पञ्ञत्ता। पापुस्सन्नस्स पुग्गलस्स निग्गण्हनत्थं तस्सपापियसिका पञ्ञत्ता। भण्डनादिवसेन बहुं अस्सामणकं कत्वा आपत्तिं आपन्नानं भिक्खूनं ठपेत्वा थुल्लवज्जं ठपेत्वा गिहिपटिसंयुत्तञ्च अवसेसापत्तीनं वूपसमनत्थाय तिणवत्थारको पञ्ञत्तो।&lt;br&gt;&#xA;विनयपेय्यालं निट्ठितम्।&lt;/p&gt;</description>
    </item>
    <item>
      <title>०४. चक्कवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_chakkavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_chakkavaggo/</guid>
      <description>&lt;p&gt;४. चक्कवग्गो&lt;/p&gt;&#xA;&lt;h2 id=&#34;१-चककसततवणणन&#34;&gt;१. चक्कसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे चक्कानीति सम्पत्तियो। चतुचक्कं वत्ततीति चत्तारि सम्पत्तिचक्कानि वत्तन्ति घटियन्तियेवाति अत्थो। पतिरूपदेसवासोति यत्थ चतस्सो परिसा सन्दिस्सन्ति, एवरूपे अनुच्छविके देसे वासो। सप्पुरिसावस्सयोति बुद्धादीनं सप्पुरिसानं अवस्सयनं सेवनं भजनं, न राजानम्। अत्तसम्मापणिधीति अत्तनो सम्मा ठपनं, सचे पुब्बे अस्सद्धादीहि समन्नागतो होति, तानि पहाय सद्धादीसु पतिट्ठापनम्। पुब्बे च कतपुञ्ञताति पुब्बे उपचितकुसलता। इदमेव चेत्थ पमाणम्। येन हि ञाणसम्पयुत्तचित्तेन कुसलकम्मं कतं होति, तदेव कुसलं तं पुरिसं पतिरूपदेसे उपनेति, सप्पुरिसे भजापेति, सो एव च पुग्गलो अत्तानं सम्मा ठपेति। पुञ्ञकतोति कतपुञ्ञो। सुखञ्चेतंधिवत्ततीति सुखञ्च एतं पुग्गलं अधिवत्तति, अवत्थरतीति अत्थो।&lt;/p&gt;</description>
    </item>
    <item>
      <title>०४. देवदूतवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_devadUtavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_devadUtavaggo/</guid>
      <description>&lt;p&gt;४. देवदूतवग्गो&lt;/p&gt;&#xA;&lt;h2 id=&#34;१-सबरहमकसततवणणन&#34;&gt;१. सब्रह्मकसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे अज्झागारेति सके घरे। पूजिता होन्तीति यं घरे अत्थि, तेन पटिजग्गिता गोपिता होन्ति। इति मातापितुपूजकानि कुलानि मातापितूहि सब्रह्मकानीति पकासेत्वा इदानि नेसं सपुब्बाचरियकादिभावं पकासेन्तो सपुब्बाचरियकानीतिआदिमाह। तत्थ ब्रह्मातिआदीनि तेसं ब्रह्मादिभावसाधनत्थं वुत्तानि। बहुकाराति पुत्तानं बहूपकारा। आपादकाति जीवितस्स आपादका। पुत्तकानं हि मातापितूहि जीवितं आपादितं पालितं घटितं अनुप्पबन्धेन पवत्तितम्। पोसकाति हत्थपादे वड्ढेत्वा हदयलोहितं पायेत्वा पोसेतारो। इमस्स लोकस्स दस्सेतारोति पुत्तानं हि इमस्मिं लोके इट्ठानिट्ठारम्मणस्स दस्सनं नाम मातापितरो निस्साय जातन्ति इमस्स लोकस्स दस्सेतारो नाम।&lt;br&gt;&#xA;ब्रह्माति मातापितरोति सेट्ठाधिवचनम्। यथा ब्रह्मुनो चतस्सो भावना अविजहिता होन्ति मेत्ता करुणा मुदिता उपेक्खाति, एवमेव मातापितूनं पुत्तकेसु चतस्सो भावना अविजहिता होन्ति। ता तस्मिं तस्मिं काले वेदितब्बा – कुच्छिगतस्मिं हि दारके ‘‘कदा नु खो पुत्तकं अरोगं परिपुण्णङ्गपच्चङ्गं पस्सिस्सामा’’ति मातापितूनं मेत्तचित्तं उप्पज्जति। यदा पनेस मन्दो उत्तानसेय्यको ऊकाहि वा मङ्कुलादीहि पाणकेहि दट्ठो दुक्खसेय्याय वा पन पीळितो परोदति विरवति, तदास्स सद्दं सुत्वा मातापितूनं कारुञ्ञं उप्पज्जति, आधावित्वा विधावित्वा कीळनकाले पन लोभनीयवयस्मिं वा ठितकाले दारकं ओलोकेत्वा मातापितूनं चित्तं सप्पिमण्डे पक्खित्तसतविहतकप्पासपिचुपटलं विय मुदुकं होति आमोदितं पमोदितं, तदा तेसं मुदिता लब्भति। यदा पनेस पुत्तो दाराभरणं पच्चुपट्ठापेत्वा पाटियेक्कं अगारं अज्झावसति, तदा मातापितूनं ‘‘सक्कोति दानि नो पुत्तको अत्तनो धम्मताय यापेतु’’न्ति मज्झत्तभावो उप्पज्जति, तस्मिं काले उपेक्खा लब्भतीति इमिना कारणेन ‘‘ब्रह्माति मातापितरो’’ति वुत्तम्।&lt;br&gt;&#xA;पुब्बाचरियाति वुच्चरेति मातापितरो हि जातकालतो पट्ठाय ‘‘एवं निसीद, एवं तिट्ठ, एवं गच्छ, एवं सय, एवं खाद, एवं भुञ्ज, अयं ते, ताताति वत्तब्बो, अयं भातिकाति, अयं भगिनीति, इदं नाम कातुं वट्टति, इदं न वट्टति, असुकं नाम उपसङ्कमितुं वट्टति, असुकं न वट्टती’’ति गाहापेन्ति सिक्खापेन्ति। अथापरभागे अञ्ञे आचरिया हत्थिसिप्पअस्ससिप्परथसिप्पधनुसिप्पथरुसिप्पमुद्दागणनादीनि सिक्खापेन्ति। अञ्ञो सरणानि देति, अञ्ञो सीलेसु पतिट्ठापेति, अञ्ञो पब्बाजेति, अञ्ञो बुद्धवचनं उग्गण्हापेति, अञ्ञो उपसम्पादेति, अञ्ञो सोतापत्तिमग्गादीनि पापेति। इति सब्बेपि ते पच्छाचरिया नाम होन्ति, मातापितरो पन सब्बपठमा, तेनाह – ‘‘पुब्बाचरियाति वुच्चरे’’ति। तत्थ वुच्चरेति वुच्चन्ति कथियन्ति। आहुनेय्या च पुत्तानन्ति पुत्तानं आहुतं पाहुतं अभिसङ्खतं अन्नपानादिं अरहन्ति, अनुच्छविका तं पटिग्गहेतुम्। तस्मा ‘‘आहुनेय्या च पुत्तान’’न्ति वुत्तम्। पजाय अनुकम्पकाति परेसं पाणे अच्छिन्दित्वापि अत्तनो पजं पटिजग्गन्ति गोपायन्ति। तस्मा ‘‘पजाय अनुकम्पका’’ति वुत्तम्।&lt;br&gt;&#xA;नमस्सेय्याति नमो करेय्य। सक्करेय्याति सक्कारेन पटिमानेय्य। इदानि तं सक्कारं दस्सेन्तो ‘‘अन्नेना’’तिआदिमाह। तत्थ अन्नेनाति यागुभत्तखादनीयेन। पानेनाति अट्ठविधपानेन। वत्थेनाति निवासनपारुपनकेन वत्थेन। सयनेनाति मञ्चपीठानुप्पदानेन। उच्छादनेनाति दुग्गन्धं पटिविनोदेत्वा सुगन्धकरणुच्छादनेन। न्हापनेनाति सीते उण्होदकेन, उण्हे सीतोदकेन गत्तानि परिसिञ्चित्वा न्हापनेन। पादानं धोवनेनाति उण्होदकसीतोदकेहि पादधोवनेन चेव तेलमक्खनेन च। पेच्चाति परलोकं गन्त्वा। सग्गे पमोदतीति इध ताव मातापितूसु पारिचरियं दिस्वा पारिचरियकारणा तं पण्डितमनुस्सा इधेव पसंसन्ति , परलोकं पन गन्त्वा सग्गे ठितो सो मातापितुउपट्ठाको दिब्बसम्पत्तीहि आमोदति पमोदतीति।&lt;/p&gt;</description>
    </item>
    <item>
      <title>०४. रागपेय्यालम्</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_rAgapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_rAgapeyyAlam/</guid>
      <description>&lt;p&gt;४. रागपेय्यालम्&lt;br&gt;&#xA;२३१. रागस्स , भिक्खवे, अभिञ्ञायाति पञ्चकामगुणिकरागस्स अभिजाननत्थं पच्चक्खकरणत्थम्। परिञ्ञायाति परिजाननत्थम्। परिक्खयायाति परिक्खयगमनत्थम्। पहानायाति पजहनत्थम्। खयाय वयायाति खयवयगमनत्थम्। विरागायाति विरज्जनत्थम्। निरोधायाति निरुज्झनत्थम्। चागायाति चजनत्थम्। पटिनिस्सग्गायाति पटिनिस्सज्जनत्थम्।&lt;br&gt;&#xA;२३२-२४६. थम्भस्साति कोधमानवसेन थद्धभावस्स। सारब्भस्साति कारणुत्तरियलक्खणस्स सारब्भस्स। मानस्साति नवविधमानस्स। अतिमानस्साति अतिक्कमित्वा मञ्ञनमानस्स। मदस्साति मज्जनाकारमदस्स। पमादस्साति सतिविप्पवासस्स, पञ्चसु कामगुणेसु चित्तवोस्सग्गस्स। सेसं सब्बत्थ उत्तानत्थमेवाति।&lt;br&gt;&#xA;रागपेय्यालं निट्ठितम्।&lt;br&gt;&#xA;मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;दुकनिपातस्स संवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;तिकनिपात-अट्ठकथा&lt;br&gt;&#xA;१. पठमपण्णासकं&lt;/p&gt;</description>
    </item>
    <item>
      <title>०४. समचित्तवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_samachittavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/04_samachittavaggavaNNanA/</guid>
      <description>&lt;p&gt;४. समचित्तवग्गवण्णना&lt;br&gt;&#xA;३३. चतुत्थस्स पठमे असप्पुरिसभूमीति असप्पुरिसानं पतिट्ठानट्ठानम्। सप्पुरिसभूमियम्पि एसेव नयो। अकतञ्ञूति कतं न जानाति। अकतवेदीति कतं पाकटं कत्वा न जानाति। उपञ्ञातन्ति वण्णितं थोमितं पसत्थम्। यदिदन्ति या अयम्। अकतञ्ञुता अकतवेदिताति परेन कतस्स उपकारस्स अजाननञ्चेव पाकटं कत्वा अजाननञ्च। केवलाति सकला। सुक्कपक्खेपि वुत्तनयेनेव अत्थो वेदितब्बो।&lt;br&gt;&#xA;३४. दुतिये मातु च पितु चाति जनकमातु च जनकपितु च। एकेन, भिक्खवे, अंसेन मातरं परिहरेय्याति एकस्मिं अंसकूटे ठपेत्वा मातरं पटिजग्गेय्य। एकेन अंसेन पितरं परिहरेय्याति एकस्मिं अंसकूटे ठपेत्वा पितरं पटिजग्गेय्य। वस्ससतायुको वस्ससतजीवीति वस्ससतायुककाले जातो सकलं वस्ससतं जीवन्तो। इदं वुत्तं होति – सचे पुत्तो नाम ‘‘मातापितूनं पटिकरिस्सामी’’ति उट्ठाय समुट्ठाय दक्खिणे अंसकूटे मातरं, वामे पितरं ठपेत्वा वस्ससतायुको सकलम्पि वस्ससतं जीवमानो परिहरेय्य। सो च नेसं उच्छादनपरिमद्दनन्हापनसम्बाहनेनाति सो च पुत्तो नेसं मातापितूनं अंसकूटेसु ठितानंयेव दुग्गन्धपटिविनोदनत्थं सुगन्धकरणेन उच्छादनेन, परिस्समविनोदनत्थं हत्थपरिमद्दनेन, सीतुण्हकाले च उण्होदकसीतोदकन्हापनेन, हत्थपादादीनं आकड्ढनपरिकड्ढनसङ्खातेन सम्बाहनेन उपट्ठानं करेय्य। ते च तत्थेवाति ते च मातापितरो तत्थेव तस्स अंसकूटेसु निसिन्नाव मुत्तकरीसं चजेय्युम्। नत्वेव , भिक्खवेति, भिक्खवे, एवम्पि नत्वेव मातापितूनं कतं वा होति पटिकतं वा।&lt;br&gt;&#xA;इस्सराधिपच्चे रज्जेति चक्कवत्तिरज्जं सन्धायेवमाह। आपादकाति वड्ढका अनुपालका। पुत्ता हि मातापितूहि वड्ढिता चेव अनुपालिता च। पोसकाति हत्थपादे वड्ढेत्वा हदयलोहितं पायेत्वा पोसका। पुत्ता हि मातापितूहि पुट्ठा भता अन्नपानादीहि पटिजग्गिता। इमस्स लोकस्स दस्सेतारोति सचे हि मातापितरो जातदिवसेयेव पुत्तं पादे गहेत्वा अरञ्ञे वा नदियं वा पपाते वा खिपेय्युं, इमस्मिं लोके इट्ठानिट्ठारम्मणं न पस्सेय्य। एवं अकत्वा आपादितत्ता पोसितत्ता एस इमस्मिं लोके इट्ठानिट्ठारम्मणं मातापितरो निस्साय पस्सतीति त्यास्स इमस्स लोकस्स दस्सेतारो नाम होन्ति। समादपेतीति गण्हापेति। इमस्मिं सुत्ते सद्धासीलचागपञ्ञा लोकियलोकुत्तरमिस्सका कथिता। धम्मसेनापतिसारिपुत्तत्थेरसदिसोव भिक्खु तेसु पतिट्ठापेति नामाति वेदितब्बो।&lt;br&gt;&#xA;३५. ततिये तेनुपसङ्कमीति सो हि ब्राह्मणो ‘‘समणो किर गोतमो कथितं विस्सज्जेति, पुच्छायस्स विरज्झनं नाम नत्थि। अहमस्स विरज्झनपञ्हं अभिसङ्खरिस्सामी’’ति पणीतभोजनं भुञ्जित्वा गब्भद्वारं पिदहित्वा निसिन्नो चिन्तेतुं आरभि। अथस्स एतदहोसि – ‘‘इमस्मिं ठाने उच्चासद्दमहासद्दो वत्तति, चित्तं न एकग्गं होति, भूमिघरं कारेस्सामी’’ति भूमिघरं कारेत्वा तत्थ पविसित्वा – ‘‘एवं पुट्ठो एवं कथेस्सति, एवं पुट्ठो एवं कथेस्सती’’ति एकं गण्हित्वा एकं विस्सज्जेन्तो सकलदिवसं किञ्चि पस्सितुं नासक्खि। तस्स इमिनाव नीहारेन चत्तारो मासा वीतिवत्ता। सो चतुन्नं मासानं अच्चयेन उभतोकोटिकं पञ्हं नाम अद्दस। एवं किरस्स अहोसि – ‘‘अहं समणं गोतमं उपसङ्कमित्वा ‘किंवादी भव’न्ति पुच्छिस्सामि। सचे ‘किरियवादिम्ही’ति वक्खति, ‘सब्बाकुसलानं नाम तुम्हे किरियं वदेथा’ति नं निग्गण्हिस्सामि। सचे ‘अकिरियवादिम्ही’ति वक्खति, ‘कुसलधम्मानं नाम तुम्हे अकिरियं वदेथा’ति नं निग्गण्हिस्सामि। इदञ्हि उभतोकोटिकं पञ्हं पुट्ठो नेव उग्गिलितुं सक्खिस्सति न निग्गिलितुम्। एवं मम जयो भविस्सति, समणस्स गोतमस्स पराजयो’’ति उट्ठाय अप्फोटेत्वा भूमिघरा निक्खम्म ‘‘एवरूपं पञ्हं पुच्छन्तेन न एककेन गन्तुं वट्टती’’ति नगरे घोसनं कारेत्वा सकलनागरेहि परिवुतो येन भगवा तेनुपसङ्कमि। किंवादीति किंलद्धिको। किमक्खायीति किं नाम सावकानं पटिपदं अक्खायीति पुच्छि। अथस्स भगवा चतूहि मासेहि पञ्हं अभिसङ्खरित्वा ‘‘दिट्ठो मे समणस्स गोतमस्स पराजयपञ्हो’’ति मानं पग्गय्ह आगतभावं ञत्वा एकपदेनेव तं पञ्हं भिन्दन्तो किरियवादी चाहं, ब्राह्मणातिआदिमाह। अथ ब्राह्मणो अत्तनो मानं अपनेत्वा भगवन्तं आयाचन्तो यथाकथं पनातिआदिमाह। सेसमेत्थ उत्तानत्थमेवाति।&lt;br&gt;&#xA;३६. चतुत्थे दक्खिणेय्याति दक्खिणा वुच्चति दानं, तस्स पटिग्गहणयुत्ता कति पुग्गलाति पुच्छति। सेखोति इमिना सत्त सेक्खे दस्सेति। एत्थ च सीलवन्तपुथुज्जनोपि सोतापन्नेनेव सङ्गहितो। आहुनेय्या यजमानानं होन्तीति दानं ददन्तानं आहुनस्स अरहा दानपटिग्गाहका नाम होन्तीति अत्थो। खेत्तन्ति वत्थु पतिट्ठा, पुञ्ञस्स विरुहनट्ठानन्ति अत्थो।&lt;br&gt;&#xA;३७. पञ्चमे पुब्बारामेति सावत्थितो पुरत्थिमदिसाभागे आरामे। मिगारमातुपासादेति विसाखाय उपासिकाय पासादे। सा हि मिगारसेट्ठिना मातुट्ठाने ठपितत्तापि, सब्बजेट्ठकस्स पुत्तस्स अय्यकसेट्ठिनोव समाननामकत्तापि मिगारमाताति वुच्चति। ताय कारितो सहस्सगब्भो पासादो मिगारमातुपासादो नाम। थेरो तस्मिं विहरति। तत्र खो आयस्मा सारिपुत्तोति तस्मिं पासादे विहरन्तो धम्मसेनापतिसारिपुत्तत्थेरो।&lt;br&gt;&#xA;भिक्खू आमन्तेसीति कस्मिं काले आमन्तेसि? कानिचि हि सुत्तानि पुरेभत्ते भासितानि अत्थि, कानिचि पच्छाभत्ते, कानिचि पुरिमयामे, कानिचि मज्झिमयामे, कानिचि पच्छिमयामे। इदं पन समचित्तपटिपदासुत्तं पच्छाभत्ते भासितम्। तस्मा सायन्हसमये आमन्तेसि।&lt;br&gt;&#xA;न केवलं चेतं थेरेनेव भासितं, तथागतेनापि भासितम्। कत्थ निसीदित्वाति? विसाखाय रतनपासादे निसीदित्वा। तथागतो हि पठमबोधियं वीसति वस्सानि अनिबद्धवासो हुत्वा यत्थ यत्थ फासुकं होति, तत्थ तत्थेव गन्त्वा वसि। पठमं अन्तोवस्सञ्हि इसिपतने धम्मचक्कं पवत्तेत्वा अट्ठारस महाब्रह्मकोटियो अमतपानं पायेत्वा बाराणसिं उपनिस्साय इसिपतने वसि। दुतियं अन्तोवस्सं राजगहं उपनिस्साय वेळुवने, ततियचतुत्थानिपि तत्थेव, पञ्चमं अन्तोवस्सं वेसालिं उपनिस्साय महावने कूटागारसालायं, छट्ठं अन्तोवस्सं मकुलपब्बते, सत्तमं तावतिंसभवने, अट्ठमं भग्गे सुसुमारगिरं निस्साय भेसकळावने, नवमं कोसम्बियं, दसमं पालिलेय्यके वनसण्डे, एकादसमं नालायं ब्राह्मणगामे, द्वादसमं वेरञ्जायं, तेरसमं चालियपब्बते, चुद्दसमं जेतवने, पञ्चदसमं कपिलवत्थुस्मिं, सोळसमं आळवकं दमेत्वा चतुरासीतिपाणसहस्सानि अमतपानं पायेत्वा आळवियं, सत्तरसमं राजगहेयेव, अट्ठारसमं चालियपब्बतेयेव, तथा एकूनवीसतिमं, वीसतिमं पन अन्तोवस्सं राजगहंयेव उपनिस्साय वसि। एवं वीसति वस्सानि अनिबद्धवासो हुत्वा यत्थ यत्थ फासुकं होति, तत्थ तत्थेव वसि।&lt;br&gt;&#xA;ततो पट्ठाय पन द्वे सेनासनानि धुवपरिभोगानि अकासि। कतरानि द्वे? जेतवनञ्च पुब्बारामञ्च। कस्मा? द्विन्नं कुलानं गुणमहन्तताय। अनाथपिण्डिकस्स हि विसाखाय च गुणं सन्धाय गुणं पटिच्च सत्था तानि सेनासनानि धुवपरिभोगेन परिभुञ्जि। उतुवस्सं चारिकं चरित्वापि हि अन्तोवस्से द्वीसुयेव सेनासनेसु वसति। एवं वसन्तो पन जेतवने रत्तिं वसित्वा पुनदिवसे भिक्खुसङ्घपरिवुतो दक्खिणद्वारेन सावत्थिं पिण्डाय पविसित्वा पाचीनद्वारेन निक्खमित्वा पुब्बारामे दिवाविहारं करोति। पुब्बारामे रत्तिं वसित्वा पुनदिवसे पाचीनद्वारेन सावत्थिं पिण्डाय पविसित्वा दक्खिणद्वारेन निक्खमित्वा जेतवने दिवाविहारं करोति। तस्मिं पन दिवसे सम्मासम्बुद्धो जेतवनेयेव वसि। यत्थ कत्थचि वसन्तस्स चस्स पञ्चविधकिच्चं अविजहितमेव होति। तं हेट्ठा वित्थारितमेव। तेसु किच्चेसु पच्छिमयामकिच्चकाले भगवा लोकं ओलोकेन्तो सावत्थिवासीनञ्च समन्ता च सावत्थिया गावुतअड्ढयोजनयोजनपरमे ठाने अपरिमाणानं सत्तानं अभिसमयभावं अद्दस।&lt;br&gt;&#xA;ततो ‘‘कस्मिं नु खो काले अभिसमयो भविस्सती’’ति ओलोकेन्तो ‘‘सायन्हसमये’’ति दिस्वा ‘‘मयि नु खो कथेन्ते अभिसमयो भविस्सति, सावके कथेन्ते भविस्सती’’ति ‘‘सारिपुत्तत्थेरे कथेन्ते भविस्सती’’ति अद्दस। ततो ‘‘कत्थ निसीदित्वा कथेन्ते भविस्सती’’ति ओलोकेन्तो ‘‘विसाखाय रतनपासादे निसीदित्वा’’ति दिस्वा ‘‘बुद्धानं नाम तयो सावकसन्निपाता होन्ति, अग्गसावकानं एको। तेसु अज्ज धम्मसेनापतिसारिपुत्तत्थेरस्स सावकसन्निपातो भविस्सती’’ति अद्दस। दिस्वा पातोव सरीरपटिजग्गनं कत्वा निवत्थनिवासनो सुगतचीवरं पारुपित्वा सेलमयपत्तं आदाय भिक्खुसङ्घपरिवुतो दक्खिणद्वारेन नगरं पविसित्वा पिण्डाय चरन्तो भिक्खुसङ्घस्स सुलभपिण्डपातं कत्वा वातप्पहता विय नावा पटिनिवत्तित्वा दक्खिणद्वारेन निक्खमित्वा बहिद्वारे अट्ठासि। ततो असीति महासावका भिक्खुनिपरिसा उपासकपरिसा उपासिकापरिसाति चतस्सो परिसा सत्थारं परिवारयिंसु।&lt;br&gt;&#xA;सत्था सारिपुत्तत्थेरं आमन्तेसि – ‘‘सारिपुत्त, तया पुब्बारामं गन्तुं वट्टति, तव च परिसं गहेत्वा गच्छाही’’ति। ‘‘साधु, भन्ते’’ति थेरो अत्तनो परिवारेहि पञ्चहि भिक्खुसतेहि परिवुतो पुब्बारामं अगमासि। एतेनेव नियामेन असीति महासावके पुब्बाराममेव पेसेत्वा सयं एकेन आनन्दत्थेरेनेव सद्धिं जेतवनं अगमासि। आनन्दत्थेरोपि विहारे सत्थु वत्तं कत्वा वन्दित्वा ‘‘पुब्बारामं गच्छामि, भन्ते’’ति आह। एवं करोहि आनन्दाति। सत्थारं वन्दित्वा तत्थेव अगमासि। सत्था एककोव जेतवने ओहीनो।&lt;br&gt;&#xA;तं दिवसञ्हि चतस्सो परिसा थेरस्सेव धम्मकथं सोतुकामा अहेसुम्। कोसलमहाराजापि बलकायेन परिवुतो पुब्बाराममेव गतो। तथा पञ्चसतउपासकपरिवारो अनाथपिण्डिको। विसाखा पन महाउपासिका द्वीहि जङ्घसहस्सेहि परिवुतो अगमासि। सत्तपण्णासाय कुलसतसहस्सानं वसनट्ठाने सावत्थिनगरे गेहपालकदारके ठपेत्वा सेसजनो गन्धचुण्णमालादीनि गहेत्वा पुब्बाराममेव अगमासि। चतूसु द्वारगामेसु गावुतअड्ढयोजनयोजनपरमट्ठाने सब्बेयेव मनुस्सा गन्धचुण्णमालादिहत्था पुब्बाराममेव अगमंसु। सकलविहारो मिस्सकपुप्फेहि अभिकिण्णो विय अहोसि।&lt;br&gt;&#xA;धम्मसेनापतिसारिपुत्तत्थेरोपि खो विहारं गन्त्वा विहारपरिवेणे अङ्गणट्ठाने अट्ठासि। भिक्खू थेरस्स आसनं पञ्ञापयिंसु। थेरो तत्थ निसीदित्वा उपट्ठाकत्थेरेन वत्ते कते भिक्खुसङ्घस्स ओवादं कत्वा गन्धकुटिं पविसित्वा समापत्तिं अप्पेत्वा निसीदि। सो परिच्छिन्नकालवसेन समापत्तितो वुट्ठाय अचिरवतिं गन्त्वा रजोजल्लं पवाहेत्वा पटिप्पस्सद्धदरथो ओतिण्णतित्थेनेव उत्तरित्वा निवत्थनिवासनो सङ्घाटिं पारुपित्वा अट्ठासि। भिक्खुसङ्घोपि सम्मुखसम्मुखट्ठानेन ओतरित्वा सरीरे रजोजल्लं पवाहेत्वा पच्चुत्तरित्वा थेरं परिवारयिंसु। अन्तोविहारेपि थेरस्स धम्मासनं पञ्ञापयिंसु। चतस्सोपि परिसा अत्तनो अत्तनो ओकासं ञत्वा मग्गं ठपेत्वा निसीदिंसु। सारिपुत्तत्थेरोपि पञ्चभिक्खुसतपरिवारो धम्मसभं आगन्त्वा सीहमत्थकप्पतिट्ठिते समुस्सितसेतच्छत्ते रतनपल्लङ्के चित्तबीजनिं गहेत्वा पुरत्थाभिमुखो निसीदि। निसीदित्वा परिसं ओलोकेत्वा – ‘‘महती वतायं परिसा, इमिस्सा न अप्पमत्तिका परित्तकधम्मदेसना अनुच्छविका, कतरधम्मदेसना नु खो अनुच्छविका भविस्सती’’ति तीणि पिटकानि आवज्जमानो इमं संयोजनपरियाय धम्मदेसनं अद्दस।&lt;br&gt;&#xA;एवं देसनं सल्लक्खेत्वा तं देसेतुकामो भिक्खू आमन्तेसि आवुसो, भिक्खवेति। आवुसोति हि अवत्वा, भिक्खवेति वचनं बुद्धालापो नाम होति, अयं पनायस्मा ‘‘दसबलेन समानं आलपनं न करिस्सामी’’ति सत्थु गारववसेन सावकालापं करोन्तो, ‘‘आवुसो भिक्खवे’’ति आह। एतदवोचाति एतं ‘‘अज्झत्तसंयोजनञ्च, आवुसो, पुग्गलं देसेस्सामि बहिद्धासंयोजनञ्चा’’ति धम्मदेसनापदं अवोच।&lt;br&gt;&#xA;तस्मिं पन रतनपासादे अधिवत्थो एको सोतापन्नो देवपुत्तो अत्थि, सो बुद्धेहि वा सावकेहि वा देसनाय आरद्धमत्ताययेव जानाति – ‘‘अयं देसना उत्तानिका भविस्सति, अयं गम्भीरा। अयं झाननिस्सिता भविस्सति, अयं विपस्सनानिस्सिता। अयं मग्गनिस्सिता अयं फलनिस्सिता, अयं निब्बाननिस्सिता’’ति। सो तस्मिम्पि दिवसे थेरेन देसनाय आरद्धमत्ताय एवं अञ्ञासि – ‘‘येन नीहारेन मय्हं अय्येन धम्मसेनापतिना सारिपुत्तत्थेरेन देसना आरद्धा, अयं देसना विपस्सनागाळ्हा भविस्सति, छहि मुखेहि विपस्सनं कथेस्सति। देसनापरियोसाने कोटिसतसहस्सदेवता अरहत्तं पापुणिस्सन्ति, सोतापन्नादीनं पन देवमनुस्सानं परिच्छेदो न भविस्सति। देसनाय अनुच्छविकं कत्वा मय्हं अय्यस्स साधुकारं दस्सामी’’ति देवानुभावेन महन्तं सद्दं कत्वा – ‘‘साधु साधु अय्या’’ति आह।&lt;br&gt;&#xA;देवराजेन साधुकारे दिन्ने परिवारकपासादसहस्से अधिवत्था देवता सब्बाव साधुकारं अदंसु। तासं साधुकारसद्देन सब्बा पुब्बारामे वसनदेवता, तासं सद्देन गावुतमत्ते देवता, ततो अड्ढयोजने योजनेति एतेनुपायेन एकचक्कवाळे, द्वीसु चक्कवाळेसु, तीसु चक्कवाळेसूति दससहस्सचक्कवाळेसु देवता साधुकारमदंसु। तासं साधुकारसद्देन पथविट्ठकनागा च आकासट्ठकदेवता च। ततो अब्भवलाहका, उण्हवलाहका, सीतवलाहका, वस्सवलाहका, चातुमहाराजिका चत्तारो महाराजानो, तावतिंसा देवता, सक्को देवराजा, यामा देवता, सुयामो देवराजा , तुसिता देवता, सन्तुसितो देवराजा, निम्मानरती देवता, सुनिम्मितो देवराजा, वसवत्ती देवता, वसवत्ती देवराजा, ब्रह्मपारिसज्जा, ब्रह्मपुरोहिता, महाब्रह्मानो, परित्ताभा, अप्पमाणाभा, आभस्सरा, परित्तसुभा, अप्पमाणसुभा, सुभकिण्हा, वेहप्फला, अविहा, अतप्पा, सुदस्सा, सुदस्सी, अकनिट्ठा देवताति असञ्ञे च अरूपावचरसत्ते च ठपेत्वा सोतायतनपवत्तिट्ठाने सब्बा देवता साधुकारमदंसु।&lt;br&gt;&#xA;ततो खीणासवमहाब्रह्मानो – ‘‘महा वतायं साधुकारसद्दो, पथवितलतो पट्ठाय याव अकनिट्ठलोकं आगतो, किमत्थं नु खो एसो’’ति आवज्जेन्तो ‘‘धम्मसेनापतिसारिपुत्तत्थेरो पुब्बारामे विसाखाय रतनपासादे निसीदित्वा संयोजनपरियायधम्मदेसनमारभि, अम्हेहिपि तत्थ कायसक्खीहि भवितुं वट्टती’’ति चिन्तेत्वा तत्थ अगमंसु। पुब्बारामो देवताहि परिपुण्णो, समन्ता पुब्बारामस्स गावुतं अड्ढयोजनं, योजनन्ति सकलचक्कवाळं हेट्ठा पथवितलेन तिरियं चक्कवाळपरियन्तेन परिच्छिन्नं दसहि चक्कवाळसहस्सेहि सन्निपतिताहि देवताहि निरन्तरमहोसि, आरग्गनितुदनमत्ते ठाने उपरिमकोटिया सट्ठि देवता सुखुमत्तभावे मापेत्वा अट्ठंसु।&lt;br&gt;&#xA;अथायस्मा सारिपुत्तो ‘‘महन्तं वतिदं हलाहलं, किं नु खो एत’’न्ति आवज्जेन्तो दससहस्सचक्कवाळे ठितानं देवतानं एकचक्कवाळे सन्निपतितभावं अद्दस। अथ यस्मा बुद्धानं अधिट्ठानकिच्चं नत्थि, परिसपरिमाणेनेव पस्सन्ति चेव सद्दञ्च सावेन्ति। सावकानं पन अधिट्ठानं वट्टति। तस्मा थेरो समापत्तिं समापज्जित्वा समापत्तितो वुट्ठाय महग्गतचित्तेन अधिट्ठासि – ‘‘चक्कवाळपरियन्ता परिसा सब्बापि मं पस्सतु, धम्मञ्च मे देसेन्तस्स सद्दं सुणातू’’ति। अधिट्ठितकालतो पट्ठाय दक्खिणजाणुपस्से च चक्कवाळमुखवट्टियञ्च निसीदित्वा ‘‘धम्मसेनापतिसारिपुत्तत्थेरो नाम कीदिसो दीघो रस्सो सामो ओदातो’’ति वत्तब्बकारणं नाहोसि, सब्बेसम्पि सब्बदिसासु निसिन्नानं अभिमुखेयेव पञ्ञायित्थ, नभमज्झे ठितचन्दो विय अहोसि। धम्मं देसेन्तस्सापिस्स दक्खिणजाणुपस्से च चक्कवाळमुखवट्टियञ्च निसिन्ना सब्बे एककंसेनेव सद्दं सुणिंसु।&lt;br&gt;&#xA;एवं अधिट्ठहित्वा थेरो अज्झत्तसंयोजनञ्च, आवुसोति इमं धम्मदेसनं आरभि। तत्थ अज्झत्तन्ति कामभवो। बहिद्धाति रूपारूपभवो। किञ्चापि हि सत्ता कामभवे अप्पं कालं वसन्ति कप्पस्स चतुत्थमेव कोट्ठासं, इतरेसु तीसु कोट्ठासेसु कामभवो सुञ्ञो होति तुच्छो, रूपभवे बहुं कालं वसन्ति, तथापि तेसं यस्मा कामभवे चुतिपटिसन्धियो बहुका होन्ति, अप्पका रूपारूपभवेसु। यत्थ च चुतिपटिसन्धियो बहुका, तत्थ आलयोपि पत्थनापि अभिलासोपि बहु होति। यत्थ अप्पा, तत्थ अप्पो। तस्मा कामभवो अज्झत्तं नाम जातं, रूपारूपभवा बहिद्धा नाम। इति अज्झत्तसङ्खाते कामभवे छन्दरागो अज्झत्तसंयोजनं नाम, बहिद्धासङ्खातेसु रूपारूपभवेसु छन्दरागो बहिद्धासंयोजनं नाम। ओरम्भागियानि वा पञ्च संयोजनानि अज्झत्तसंयोजनं नाम, उद्धम्भागियानि पञ्च बहिद्धासंयोजनं नाम। तत्रायं वचनत्थो – ओरं वुच्चति कामधातु, तत्थ उपपत्तिनिप्फादनतो तं ओरं भजन्तीति ओरम्भागियानि । उद्धं वुच्चति रूपारूपधातु, तत्थ उपपत्तिनिप्फादनतो तं उद्धं भजन्तीति उद्धम्भागियानि।&lt;br&gt;&#xA;एवं वुत्तप्पभेदेन अज्झत्तसंयोजनेन संयुत्तो पुग्गलो अज्झत्तसंयोजनो, बहिद्धासंयोजनेन संयुत्तो पुग्गलो बहिद्धासंयोजनो। उभयम्पि चेतं न लोकियस्स वट्टनिस्सितमहाजनस्स नामम्। येसं पन भवो द्वेधा परिच्छिन्नो, तेसं सोतापन्नसकदागामिअनागामीनं अरियसावकानं एतं नामम्। यथा हि महाअरञ्ञे खदिरवनसालवनादीनि थम्भो तुलासङ्घाटोति नामं न लभन्ति, खदिरवनं सालवनन्ति नाममेव लभन्ति। यदा पन ततो रुक्खा तिण्हाय कुठारिया छिन्दित्वा थम्भादिसण्ठानेन तच्छिता होन्ति, तदा थम्भो तुलासङ्घाटोति नामं लभन्ति। एवमेवं अपरिच्छिन्नभवो बहलकिलेसो पुथुज्जनो एतं नामं न लभति, भवं परिच्छिन्दित्वा किलेसे तनुके कत्वा ठिता सोतापन्नादयोव लभन्ति।&lt;br&gt;&#xA;इमस्स च पनत्थस्स विभावनत्थं इदं वच्छकसालोपमं वेदितब्बम्। वच्छकसालं हि कत्वा अन्तो खाणुके कोट्टेत्वा वच्छके योत्तेहि बन्धित्वा तेसु उपनिबन्धन्ति, योत्तेसु अप्पहोन्तेसु कण्णेसुपि गहेत्वा तत्थ वच्छके पवेसेन्ति, अन्तोसालाय ओकासे अप्पहोन्ते बहि खाणुके कोट्टेत्वापि एवमेव करोन्ति। तत्थ कोचि अन्तोबद्धो वच्छको बहिनिपन्नो होति, कोचि बहिबद्धो अन्तोनिपन्नो, कोचि अन्तोबद्धो अन्तोव निपन्नो, कोचि बहिबद्धो बहियेव निपन्नो। कोचि अन्तोपि अबद्धोव चरति, बहिपि अबद्धोव। तत्थ अन्तोबद्धस्स बहिनिपन्नस्स बन्धनं दीघं होति। सो हि उण्हादिपीळितो निक्खमित्वा बहि वच्छकानं अब्भन्तरे निपज्जति। बहिबद्धे अन्तोनिपन्नेपि एसेव नयो। यो पन अन्तोबद्धो अन्तोनिपन्नो, तस्स बन्धनं रस्सं होति। बहिबद्धे बहिनिपन्नेपि एसेव नयो। उभोपि हि ते दिवसम्पि खाणुकं अनुपरिगन्त्वा तत्थेव सयन्ति। यो पन अन्तो अबद्धो तत्थेव वच्छकानं अन्तरे विचरति। अयं सीलवा वच्छको कण्णे गहेत्वा वच्छकानं अन्तरे विस्सट्ठो दिवसम्पि अञ्ञत्थ अगन्त्वा तत्थेव चरति। बहि अबद्धे तत्थेव विचरन्तेपि एसेव नयो।&lt;br&gt;&#xA;तत्थ वच्छकसाला विय तयो भवा वेदितब्बा। वच्छकसालायं खाणुका विय अविज्जाखाणुको। वच्छकबन्धनयोत्तं विय दस संयोजनानि। वच्छका विय तीसु भवेसु निब्बत्तसत्ता । अन्तोबद्धो बहिसयितवच्छको विय रूपारूपभवेसु सोतापन्नसकदागामिनो। ते हि किञ्चापि तत्थेव वसन्ति, संयोजनं पन तेसं कामावचरूपनिबद्धमेव। केनट्ठेन? अप्पहीनट्ठेन। रूपारूपभवेसु पुथुज्जनोपि एतेहेव सङ्गहितो। सोपि हि किञ्चापि तत्थ वसति, संयोजनं पनस्स कामावचरूपनिबद्धमेव। बहिबद्धो अन्तोसयितवच्छको विय कामावचरे अनागामी। सो हि किञ्चापि कामावचरे वसति, संयोजनं पनस्स रूपारूपभवूपनिबद्धमेव। अन्तोबद्धो अन्तोनिपन्नो विय कामावचरे सोतापन्नसकदागामिनो। ते हि सयम्पि कामावचरे वसन्ति, संयोजनम्पि तेसं कामावचरूपनिबद्धमेव। बहिबद्धो बहिनिपन्नो विय रूपारूपभवेसु अनागामी। सो हि सयम्पि तत्थ वसति, संयोजनम्पिस्स रूपारूपभवूपनिबद्धमेव। अन्तोअबद्धो अन्तोविचरणवच्छको विय कामावचरे खीणासवो। बहिअबद्धो बहिविचरणवच्छको विय रूपारूपभवे खीणासवो। संयोजनेसु पन सक्कायदिट्ठि विचिकिच्छा सीलब्बतपरामासोति इमानि तीणि गच्छन्तं निवारेन्ति, गतं पटिआनेन्ति। कामच्छन्दो ब्यापादोति इमानि पन द्वे संयोजनानि समापत्तिया वा अविक्खम्भेत्वा मग्गेन वा असमुच्छिन्दित्वा रूपारूपभवे निब्बत्तितुं न सक्कोति।&lt;br&gt;&#xA;कतमो चावुसोति इदं थेरो यथा नाम पुरिसो द्वे रतनपेळा पस्से ठपेत्वा सम्पत्तपरिसाय द्वे हत्थे पूरेत्वा सत्तविधं रतनं भाजेत्वा ददेय्य, एवं पठमं रतनपेळं दत्वा दुतियम्पि तथेव ददेय्य। एवमेवं ‘‘अज्झत्तसंयोजनञ्च, आवुसो, पुग्गलं देसेस्सामि बहिद्धासंयोजनञ्चा’’ति इमानि द्वे पदानि मातिकावसेन ठपेत्वा इदानि अट्ठविधाय परिसाय भाजेत्वा दस्सेतुं वित्थारकथं आरभि।&lt;br&gt;&#xA;तत्थ इधाति इमस्मिं सासने। सीलवा होतीति चतुपारिसुद्धिसीलेहि सीलसम्पन्नो होति। इति थेरो एत्तावता च किर चतुपारिसुद्धिसीलं उद्दिसित्वा ‘‘पातिमोक्खसंवरसंवुतो’’ति इमिना तत्थ जेट्ठकसीलं वित्थारेत्वा दस्सेसीति दीपविहारवासी सुम्मत्थेरो आह। अन्तेवासिको पनस्स तिपिटकचूळनागत्थेरो आह – ‘‘उभयत्थापि पातिमोक्खसंवरोव वुत्तो। पातिमोक्खसंवरोयेव हि सीलं, इतरानि पन तीणि सीलन्ति वुत्तट्ठानं नाम अत्थी’’ति अननुजानन्तो उत्तरि आह – इन्द्रियसंवरो नाम छद्वाररक्खामत्तकमेव, आजीवपारिसुद्धि धम्मेन समेन पच्चयुप्पत्तिमत्तकं, पच्चयसन्निस्सितं पटिलद्धपच्चये ‘‘इदमत्थ’’न्ति पच्चवेक्खित्वा परिभुञ्जनमत्तकं, निप्परियायेन पन पातिमोक्खसंवरोव सीलम्। यस्स सो भिन्नो, अयं छिन्नसीसो विय पुरिसो हत्थपादे सेसानि रक्खिस्सतीति न वत्तब्बो। यस्स पन सो अरोगो, अयं अच्छिन्नसीसो विय पुरिसो जीवितं सेसानि पुन पाकतिकानि कत्वा रक्खितुं सक्कोति। तस्मा सीलवाति इमिना पातिमोक्खसंवरं उद्दिसित्वा तं वित्थारेन्तो ‘‘पातिमोक्खसंवरसंवुतो’’तिआदिमाहाति।&lt;br&gt;&#xA;तत्थ पातिमोक्खसंवरसंवुतोति पातिमोक्खसंवरेन समन्नागतो। आचारगोचरसम्पन्नोति आचारेन च गोचरेन च सम्पन्नो। अणुमत्तेसूति अप्पमत्तकेसु। वज्जेसूति अकुसलधम्मेसु। भयदस्सावीति भयदस्सी। समादायाति सम्मा आदियित्वा। सिक्खति सिक्खापदेसूति तं तं सिक्खापदं समादियित्वा सिक्खति। अपिच समादाय सिक्खति सिक्खापदेसूति यंकिञ्चि सिक्खापदेसु सिक्खाकोट्ठासेसु सिक्खितब्बं कायिकं वा वाचसिकं वा, तं सब्बं सम्मा आदाय सिक्खति। अयमेत्थ सङ्खेपो, वित्थारतो पन सब्बानेतानि पातिमोक्खसंवरादीनि पदानि विसुद्धिमग्गे (विसुद्धि॰ १.१४ आदयो) वुत्तानि, चतुपारिसुद्धिसीलञ्च सब्बाकारेन विभजित्वा दस्सितम्। अञ्ञतरं देवनिकायन्ति छसु कामावचरदेवघटासु अञ्ञतरं देवघटम्। आगामी होतीति हेट्ठा आगामी होति। आगन्ता इत्थत्तन्ति इत्थत्तं मानुसकपञ्चक्खन्धभावमेव आगन्ता होति। तत्रूपपत्तिको वा उपरूपपत्तिको वा न होति, पुन हेट्ठागामीयेव होतीति दस्सेति। इमिना अङ्गेन सुक्खविपस्सकस्स धातुकम्मट्ठानिकभिक्खुनो हेट्ठिमं मग्गद्वयञ्चेव फलद्वयञ्च कथितम्।&lt;br&gt;&#xA;अञ्ञतरं सन्तं चेतोविमुत्तिन्ति अट्ठसु समापत्तीसु अञ्ञतरं चतुत्थज्झानसमापत्तिम्। सा हि पच्चनीककिलेसानं सन्तत्ता सन्ता, तेहेव च किलेसेहि चेतसो विमुत्तत्ता चेतोविमुत्तीति वुच्चति। अञ्ञतरं देवनिकायन्ति पञ्चसु सुद्धावासदेवनिकायेसु अञ्ञतरम्। अनागन्ता इत्थत्तन्ति पुन इमं पञ्चक्खन्धभावं अनागन्ता, हेट्ठूपपत्तिको न होति, उपरूपपत्तिको वा होति तत्थेव वा परिनिब्बायीति दस्सेति। इमिना अङ्गेन समाधिकम्मिकस्स भिक्खुनो तयो मग्गा तीणि च फलानि कथितानि।&lt;br&gt;&#xA;कामानंयेव निब्बिदायाति दुविधानम्पि कामानं निब्बिन्दनत्थाय उक्कण्ठनत्थाय। विरागायाति विरज्जनत्थाय। निरोधायाति अप्पवत्तिकरणत्थाय। पटिपन्नो होतीति पटिपत्तिं पटिपन्नो होति। एत्तावता सोतापन्नस्स च सकदागामिनो च पञ्चकामगुणिकरागक्खयत्थाय अनागामिमग्गविपस्सना कथिता होति। भवानंयेवाति तिण्णं भवानम्। इमिना अनागामिनो भवरागक्खयत्थाय अरहत्तमग्गविपस्सना कथिता होति। तण्हाक्खयाय पटिपन्नो होतीति इमिनापि सोतापन्नसकदागामीनंयेव पञ्चकामगुणिकतण्हाक्खयकरणत्थं अनागामिमग्गविपस्सना कथिता। सो लोभक्खयायाति इमिनापि अनागामिनो भवलोभक्खयत्थाय अरहत्तमग्गविपस्सनाव कथिता। अञ्ञतरं देवनिकायन्ति सुद्धावासेस्वेव अञ्ञतरं देवनिकायम्। अनागन्ता इत्थत्तन्ति इमं खन्धपञ्चकभावं अनागन्ता, हेट्ठूपपत्तिको न होति, उपरूपपत्तिको वा होति, तत्थेव वा परिनिब्बायति।&lt;br&gt;&#xA;इति पठमेन अङ्गेन सुक्खविपस्सकस्स धातुकम्मट्ठानिकभिक्खुनो हेट्ठिमानि द्वे मग्गफलानि कथितानि, दुतियेन समाधिकम्मिकस्स तीणि मग्गफलानि, ‘‘सो कामान’’न्ति इमिना सोतापन्नसकदागामीनं पञ्चकामगुणिकरागक्खयाय उपरि अनागामिमग्गविपस्सना, ‘‘सो भवानंयेवा’’ति इमिना अनागामिस्स उपरि अरहत्तमग्गविपस्सना, ‘‘सो तण्हाक्खयाया’’ति इमिना सोतापन्नसकदागामीनं पञ्चकामगुणिकतण्हाक्खयाय उपरि अनागामिमग्गविपस्सना, ‘‘सो लोभक्खयाया’’ति इमिना अनागामिनो भवलोभक्खयाय उपरि अरहत्तमग्गविपस्सना कथिताति एवं छहि मुखेहि विपस्सनं कथेत्वा देसनं यथानुसन्धिं पापेसि। देसनापरियोसाने कोटिसतसहस्सदेवता अरहत्तं पापुणिंसु, सोतापन्नादीनं परिच्छेदोव नाहोसि। यथा च इमस्मिं समागमे, एवं महासमयसुत्ते मङ्गलसुत्ते च चूळराहुलोवादसुत्ते च कोटिसतसहस्सदेवता अरहत्तं पापुणिंसु, सोतापन्नादीनं देवमनुस्सानं परिच्छेदो नाहोसि।&lt;br&gt;&#xA;समचित्ता देवताति चित्तस्स सुखुमभावसमताय समचित्ता। सब्बापि हि ता अत्तनो अत्तभावे सुखुमे चित्तसरिक्खके कत्वा मापेसुम्। तेन समचित्ता नाम जाता। अपरेनपि कारणेन समचित्ता – ‘‘थेरेन समापत्ति ताव कथिता, समापत्तिथामो पन न कथितो। मयं दसबलं पक्कोसित्वा समापत्तिया थामं कथापेस्सामा’’ति सब्बापि एकचित्ता अहेसुन्तिपि समचित्ता। अपरम्पि कारणं – ‘‘थेरेन एकेन परियायेन समापत्तिपि समापत्तिथामोपि कथितो, को नु खो इमं समागमं सम्पत्तो, को न सम्पत्तो’’ति ओलोकयमाना तथागतस्स असम्पत्तभावं दिस्वा ‘‘मयं तथागतं पक्कोसित्वा परिसं परिपुण्णं करिस्सामा’’ति सब्बापि एकचित्ता अहेसुन्तिपि समचित्ता। अपरम्पि कारणं – अनागते कोचिदेव भिक्खु वा भिक्खुनी वा देवो वा मनुस्सो वा ‘‘अयं देसना सावकभासिता’’ति अगारवं करेय्य, सम्मासम्बुद्धं पक्कोसित्वा इमं देसनं सब्बञ्ञुभासितं करिस्साम। एवं अनागते गरुभावनीया भविस्सतीति सब्बाव एकचित्ता अहेसुन्तिपि समचित्ता। अपरम्पि कारणं – सब्बापि हि ता एकसमापत्तिलाभिनियो वा अहेसुं एकारम्मणलाभिनियो वाति एवम्पि समचित्ता।&lt;br&gt;&#xA;हट्ठाति तुट्ठपहट्ठा आमोदिता पमोदिता। साधूति आयाचनत्थे निपातो। अनुकम्पं उपादायाति न थेरस्स अनुकम्पं कारुञ्ञं अनुद्दयं पटिच्च, न च इमस्मिं ठाने थेरस्स अनुकम्पितब्बकिच्चं अत्थि। यस्मिं हि दिवसे थेरो सूकरखतलेणद्वारे भागिनेय्यस्स दीघनखपरिब्बाजकस्स वेदनाकम्मट्ठाने (म॰ नि॰ २.२०६) कथियमाने तालवण्टं गहेत्वा सत्थारं बीजमानो ठितो परस्स वड्ढितभोजनं भुञ्जित्वा खुदं विनोदेन्तो विय परस्स सज्जितपसाधनं सीसे पटिमुञ्चन्तो विय च सावकपारमिञाणस्स निप्पदेसतो मत्थकं पत्तो, तस्मिंयेव दिवसे भगवता अनुकम्पितो नाम। अवसेसानं पन तं ठानं सम्पत्तानं देवमनुस्सानं अनुकम्पं उपादाय गच्छतु भगवाति भगवन्तं याचिंसु।&lt;br&gt;&#xA;बलवा पुरिसोति दुब्बलो हि खिप्पं समिञ्जनपसारणं कातुं न सक्कोति, बलवाव सक्कोति। तेनेतं वुत्तम्। सम्मुखे पातुरहोसीति सम्मुखट्ठाने पुरतोयेव पाकटो अहोसि। भगवा एतदवोचाति एतं ‘‘इध सारिपुत्ता’’तिआदिना नयेन अत्तनो आगमनकारणं अवोच। एवं किरस्स अहोसि – ‘‘सचे कोचि बालो अकतञ्ञू भिक्खु वा भिक्खुनी वा उपासको वा उपासिका वा एवं चिन्तेय्य – ‘सारिपुत्तत्थेरो महन्तं परिसं अलत्थ, सम्मासम्बुद्धो एत्तकं अधिवासेतुं असक्कोन्तो उसूयाय परिसं उट्ठापेतुं आगतो’ति। सो इमं मयि मनोपदोसं कत्वा अपाये निब्बत्तेय्या’’ति। अथत्तनो आगमनकारणं कथेन्तो एतं ‘‘इध सारिपुत्ता’’तिआदिवचनं अवोच।&lt;br&gt;&#xA;एवं अत्तनो आगमनकारणं कथेत्वा इदानि समापत्तिया थामं कथेतुं ता खो पन, सारिपुत्त, देवता दसपि हुत्वातिआदिमाह। तत्थ यसवसेन वा अत्थं आहरितुं वट्टति समापत्तिवसेन वा। यसवसेन ताव महेसक्खा देवता दस दस एकट्ठाने अट्ठंसु, ताहि अप्पेसक्खतरा वीसति वीसति एकट्ठाने अट्ठंसु, ताहि अप्पेसक्खतरा…पे॰… सट्ठि सट्ठि एकट्ठाने अट्ठंसु। समापत्तिवसेन पन याहि पणीता समापत्ति भाविता, ता सट्ठि सट्ठि एकट्ठाने अट्ठंसु। याहि ततो हीनतरा, ता पञ्ञास पञ्ञास…पे॰… याहि ततो हीनतरा समापत्ति भाविता…पे॰… ता दस दस एकट्ठाने अट्ठंसु। याहि वा हीना भाविता, ता दस दस एकट्ठाने अट्ठंसु। याहि ततो पणीततरा भाविता, ता वीसति वीसति। याहि ततो पणीततरा…पे॰… ता सट्ठि सट्ठि एकट्ठाने अट्ठंसु।&lt;br&gt;&#xA;आरग्गकोटिनितुदनमत्तेति आरग्गकोटिया पतनमत्ते ओकासे। न च अञ्ञमञ्ञं ब्याबाधेन्तीति एवं सम्बाधे ठाने तिट्ठन्तियोपि अञ्ञमञ्ञं न ब्याबाधेन्ति न घट्टेन्ति, असम्पीळा असम्बाधाव अहेसुम्। ‘‘तव हत्थो मं बाधति, तव पादो मं बाधति, त्वं मं मद्दन्ती ठिता’’ति वत्तब्बकारणं नाहोसि। तत्थ नूनाति तस्मिं भवे नून। तथाचित्तं भावितन्ति तेनाकारेन चित्तं भावितम्। येन ता देवताति येन तथाभावितेन चित्तेन ता देवता दसपि हुत्वा…पे॰… तिट्ठन्ति, न च अञ्ञमञ्ञं ब्याबाधेन्तीति। इधेव खोति सासने वा मनुस्सलोके वा भुम्मं, इमस्मिंयेव सासने इमस्मिंयेव मनुस्सलोकेति अत्थो। तासञ्हि देवतानं इमस्मिंयेव मनुस्सलोके इमस्मिंयेव च सासने तं चित्तं भावितं, येन ता सन्ते रूपभवे निब्बत्ता, ततो च पन आगन्त्वा एवं सुखुमे अत्तभावे मापेत्वा ठिता। तत्थ किञ्चापि कस्सपदसबलस्स सासने तीणि मग्गफलानि निब्बत्तेत्वा ब्रह्मलोके निब्बत्तदेवतापि अत्थि, सब्बबुद्धानं पन एकाव अनुसासनी एकं सासनन्ति कत्वा ‘‘इधेव खो, सारिपुत्ता’’ति अञ्ञबुद्धानं सासनम्पि इममेव सासनं करोन्तो आह। एत्तावता तथागतेन समापत्तिया थामो कथितो।&lt;br&gt;&#xA;इदानि सारिपुत्तत्थेरं आरब्भ तन्तिवसेन अनुसासनिं कथेन्तो तस्मातिह, सारिपुत्ताति आह। तत्थ तस्माति यस्मा ता देवता इधेव सन्तं समापत्तिं निब्बत्तेत्वा सन्ते भवे निब्बत्ता, तस्मा। सन्तिन्द्रियाति पञ्चन्नं इन्द्रियानं सन्तताय निब्बुतताय पणीतताय सन्तिन्द्रिया। सन्तमानसाति मानसस्स सन्तताय निब्बुतताय पणीतताय सन्तमानसा। सन्तंयेव उपहारं उपहरिस्सामाति कायचित्तूपहारं सन्तं निब्बुतं पणीतंयेव उपहरिस्साम। सब्रह्मचारीसूति समानं एकुद्देसतादिं ब्रह्मं चरन्तेसु सहधम्मिकेसु। एवञ्हि वो, सारिपुत्त, सिक्खितब्बन्ति इमिना एत्तकेन वारेन भगवा देसनं सब्बञ्ञुभासितं अकासि। अनस्सुन्ति नट्ठा विनट्ठा। ये इमं धम्मपरियायं नास्सोसुन्ति ये अत्तनो पापिकं तुच्छं निरत्थकं दिट्ठिं निस्साय इमं एवरूपं धम्मदेसनं सोतुं न लभिंसूति यथानुसन्धिना देसनं निट्ठापेसि।&lt;br&gt;&#xA;३८. छट्ठे वरणायं विहरतीति वरणा नाम एकं नगरं, तं उपनिस्साय विहरति। कामरागाभिनिवेसविनिबन्धपलिगेधपरियुट्ठानज्झोसानहेतूति कामरागाभिनिवेसहेतु, कामरागविनिबन्धहेतु, कामरागपलिगेधहेतु, कामरागपरियुट्ठानहेतु, कामरागअज्झोसानहेतूति अत्थो। इदं वुत्तं होति – य्वायं पञ्च कामगुणे निस्साय उप्पज्जति कामरागो, तस्साभिनिवेसादिहेतु। कामरागेन अभिनिविट्ठत्ता विनिबद्धत्ता तस्मिंयेव च कामरागे महापङ्के विय पलिगेधत्ता अनुपविट्ठत्ता तेनेव च कामरागेन परियुट्ठितत्ता गहितत्ता कामरागेनेव च अज्झोसितत्ता गिलित्वा परिनिट्ठपेत्वा गहितत्ताति। दिट्ठिरागादिपदेसुपि एसेव नयो। दिट्ठिरागोति पनेत्थ द्वासट्ठि दिट्ठियो निस्साय उप्पज्जनकरागो वेदितब्बो। पुरत्थिमेसु जनपदेसूति थेरस्स वसनट्ठानतो सावत्थिजनपदो पुरत्थिमदिसाभागे होति, थेरो च निसीदन्तोपि ततोमुखोव निसिन्नो, तस्मा एवमाह। उदानं उदानेसीति उदाहारं उदाहरि। यथा हि यं तेलं मानं गहेतुं न सक्कोति, विस्सन्दित्वा गच्छति, तं अवसेसकोति वुच्चति। यञ्च जलं तळाकं गहेतुं न सक्कोति, अज्झोत्थरित्वा गच्छति , तं ओघोति वुच्चति, एवमेवं यं पीतिवचनं हदयं गहेतुं न सक्कोति, अधिकं हुत्वा अन्तो असण्ठहित्वा बहि निक्खमति, तं उदानन्ति वुच्चति, एवरूपं पीतिमयवचनं निच्छारेसीति अत्थो।&lt;br&gt;&#xA;३९. सत्तमे गुन्दावनेति एवं नामके वने। उपसङ्कमीति ‘‘महाकच्चानत्थेरो किर नाम अत्तनो पितुमत्तम्पि अय्यकमत्तम्पि दिस्वा नेव अभिवादेति न पच्चुट्ठेति न आसनेन निमन्तेती’’ति सुत्वा ‘‘न सक्का एत्तकेन निट्ठं गन्तुं, उपसङ्कमित्वा नं परिग्गण्हिस्सामी’’ति भुत्तपातरासो येनायस्मा महाकच्चानो तेनुपसङ्कमि। जिण्णेति जराजिण्णे। वुद्धेति वयोवुद्धे। महल्लकेति जातिमहल्लके। अद्धगतेति दीघकालद्धानं अतिक्कन्ते। वयोअनुप्पत्तेति पच्छिमवयं अनुप्पत्ते। तयिदं, भो कच्चान, तथेवाति, भो कच्चान, यं तं अम्हेहि केवलं सुतमेव, तं इमिना दिट्ठेन समेति। तस्मा तं तथेव, न अञ्ञथा। न हि भवं कच्चानो ब्राह्मणेति इदं अत्तानं सन्धाय वदति। अयं किरस्स अधिप्पायो – अम्हे एवं महल्लके दिस्वा भोतो कच्चानस्स अभिवादनमत्तम्पि पच्चुट्ठानमत्तम्पि आसनेन निमन्तनमत्तम्पि नत्थीति। न सम्पन्नमेवाति न युत्तमेव न अनुच्छविकमेव।&lt;br&gt;&#xA;थेरो ब्राह्मणस्स वचनं सुत्वा ‘‘अयं ब्राह्मणो नेव वुद्धे जानाति न दहरे, आचिक्खिस्सामिस्स वुद्धे च दहरे चा’’ति देसनं वड्ढेन्तो अत्थि ब्राह्मणातिआदिमाह। तत्थ जानताति सब्बं नेय्यं जानन्तेन। पस्सताति तदेव हत्थे ठपितं आमलकं विय पस्सन्तेन। वुद्धभूमीति येन कारणेन वुद्धो नाम होति, तं कारणम्। दहरभूमीति येन कारणेन दहरो नाम होति, तं कारणम्। आसीतिकोति असीतिवस्सवयो। नावुतिकोति नवुतिवस्सवयो। कामे परिभुञ्जतीति वत्थुकामे किलेसकामेति दुविधेपि कामे कमनवसेन परिभुञ्जति। काममज्झावसतीति दुविधेपि कामे घरे घरस्सामिको विय वसति अधिवसति। कामपरियेसनाय उस्सुकोति दुविधानम्पि कामानं परियेसनत्थं उस्सुक्कमापन्नो। बालो न थेरोत्वेव सङ्ख्यं गच्छतीति सो न थेरो बालो मन्दोत्वेव गणनं गच्छति। वुत्तं हेतं –&lt;br&gt;&#xA;‘‘न तेन थेरो सो होति, येनस्स पलितं सिरो।&lt;br&gt;&#xA;परिपक्को वयो तस्स, मोघजिण्णोति वुच्चती’’ति॥ (ध॰ प॰ २६०)।&lt;br&gt;&#xA;दहरोति तरुणो। युवाति योब्बनेन समन्नागतो। सुसुकाळकेसोति सुट्ठु काळकेसो। भद्रेन योब्बनेन समन्नागतोति येन योब्बनेन समन्नागतो युवा, तं योब्बनं भद्रं लद्धकन्ति दस्सेति। पठमेन वयसाति पठमवयो नाम तेत्तिंस वस्सानि, तेन समन्नागतोति अत्थो। पण्डितो थेरोत्वेव सङ्ख्यं गच्छतीति सो एवरूपो पुग्गलो पण्डितोति च थेरोति च गणनं गच्छति। वुत्तम्पि चेतं –&lt;br&gt;&#xA;‘‘यम्हि सच्चञ्च धम्मो च, अहिंसा संयमो दमो।&lt;br&gt;&#xA;स वे वन्तमलो धीरो, थेरो इति पवुच्चती’’ति॥ (ध॰ प॰ २६१)।&lt;br&gt;&#xA;४०. अट्ठमे चोरा बलवन्तो होन्तीति पक्खसम्पन्ना, परिवारसम्पन्ना, धनसम्पन्ना, निवासट्ठानसम्पन्ना, वाहनसम्पन्ना च होन्ति। राजानो तस्मिं समये दुब्बला होन्तीति तस्मिं समये राजानो तासं सम्पत्तीनं अभावेन दुब्बला होन्ति। अतियातुन्ति बहिद्धा जनपदचारिकं चरित्वा इच्छितिच्छितक्खणे अन्तोनगरं पविसितुम्। निय्यातुन्ति ‘‘चोरा जनपदं विलुम्पन्ति मद्दन्ति, ते निसेधेस्सामा’’ति पठमयामे वा मज्झिमयामे वा पच्छिमयामे वा निक्खमितुं फासुकं न होति। ततो उट्ठाय चोरा मनुस्से पोथेत्वा अच्छिन्दित्वा गच्छन्ति। पच्चन्तिमे वा जनपदे अनुसञ्ञातुन्ति गामं वासकरणत्थाय सेतुं अत्थरणत्थाय पोक्खरणिं खणापनत्थाय सालादीनं करणत्थाय पच्चन्तिमे जनपदे अनुसञ्ञातुम्पि न सुखं होति। ब्राह्मणगहपतिकानन्ति अन्तोनगरवासीनं ब्राह्मणगहपतिकानम्। बाहिरानि वा कम्मन्तानीति बहिगामे आरामे खेत्तकम्मन्तानि। पापभिक्खू बलवन्तो होन्तीति पक्खुत्तरा यसुत्तरा पुञ्ञवन्तो बहुकेहि उपट्ठाकेहि च उपट्ठाकीहि च समन्नागता राजराजमहामत्तसन्निस्सिता। पेसला भिक्खू तस्मिं समये दुब्बला होन्तीति तस्मिं समये पियसीला भिक्खू तासं सम्पत्तीनं अभावेन दुब्बला होन्ति। तुण्हीभूता तुण्हीभूताव सङ्घमज्झे सङ्कसायन्तीति निस्सद्दा हुत्वा सङ्घमज्झे निसिन्ना किञ्चि एकवचनम्पि मुखं उक्खिपित्वा कथेतुं असक्कोन्ता पज्झायन्ता विय निसीदन्ति। तयिदन्ति तदेतं कारणम्। सुक्कपक्खो वुत्तविपल्लासेन वेदितब्बो।&lt;br&gt;&#xA;४१. नवमे मिच्छापटिपत्ताधिकरणहेतूति मिच्छापटिपत्तिया कारणहेतु पटिपज्जनहेतूति अत्थो। ञायं धम्मं कुसलन्ति सहविपस्सनकं मग्गम्। एवरूपो हि सहविपस्सनकं मग्गं आराधेतुं सम्पादेतुं पूरेतुं न सक्कोति। सुक्कपक्खो वुत्तविपल्लासेन वेदितब्बो। इमस्मिं सुत्ते सह विपस्सनाय मग्गो कथितो।&lt;br&gt;&#xA;४२. दसमे दुग्गहितेहीति उप्पटिपाटिया गहितेहि। ब्यञ्जनप्पतिरूपकेहीति ब्यञ्जनसो पतिरूपकेहि अक्खरचित्रताय लद्धकेहि। अत्थञ्च धम्मञ्च पटिबाहन्तीति सुग्गहितसुत्तन्तानं अत्थञ्च पाळिञ्च पटिबाहन्ति, अत्तनो दुग्गहितसुत्तन्तानंयेव अत्थञ्च पाळिञ्च उत्तरितरं कत्वा दस्सेन्ति। सुक्कपक्खो वुत्तविपल्लासेन वेदितब्बो। इमस्मिं सुत्ते सासनस्स वुद्धि च परिहानि च कथिताति।&lt;br&gt;&#xA;समचित्तवग्गो चतुत्थो।&lt;/p&gt;</description>
    </item>
    <item>
      <title>०५ (६) १. पुग्गलवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_6_1_puggalavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_6_1_puggalavaggavaNNanA/</guid>
      <description>&lt;p&gt;(६) १. पुग्गलवग्गवण्णना&lt;br&gt;&#xA;५३. दुतियपण्णासकस्स पठमे चक्कवत्तिना सद्धिं गहितत्ता ‘‘लोकानुकम्पाया’’ति न वुत्तम्। एत्थ च चक्कवत्तिनो उप्पत्तिया द्वे सम्पत्तियो लभन्ति, बुद्धानं उप्पत्तिया तिस्सोपि।&lt;br&gt;&#xA;५४. दुतिये अच्छरियमनुस्साति आचिण्णमनुस्सा अब्भुतमनुस्सा।&lt;br&gt;&#xA;५५. ततिये बहुनो जनस्स अनुतप्पा होतीति महाजनस्स अनुतापकारी होति। तत्थ चक्कवत्तिनो कालकिरिया एकचक्कवाळे देवमनुस्सानं अनुतापं करोति, तथागतस्स कालकिरिया दससु चक्कवाळसहस्सेसु।&lt;br&gt;&#xA;५६. चतुत्थे थूपारहाति थूपस्स युत्ता अनुच्छविका। चक्कवत्तिनो हि चेतियं पटिजग्गित्वा द्वे सम्पत्तियो लभन्ति, बुद्धानं चेतियं पटिजग्गित्वा तिस्सोपि।&lt;br&gt;&#xA;५७. पञ्चमे बुद्धाति अत्तनो आनुभावेन चत्तारि सच्चानि बुद्धा।&lt;br&gt;&#xA;५८. छट्ठे फलन्तियाति सद्दं करोन्तिया। न सन्तसन्तीति न भायन्ति। तत्थ खीणासवो अत्तनो सक्कायदिट्ठिया पहीनत्ता न भायति, हत्थाजानीयो सक्कायदिट्ठिया बलवत्ताति। सत्तमट्ठमेसुपि एसेव नयो।&lt;br&gt;&#xA;६१. नवमे किंपुरिसाति किन्नरा। मानुसिं वाचं न भासन्तीति मनुस्सकथं न कथेन्ति। धम्मासोकस्स किर एकं किन्नरं आनेत्वा दस्सेसुम्। सो ‘‘कथापेथ न’’न्ति आह। किन्नरो कथेतुं न इच्छति। एको पुरिसो ‘‘अहमेतं कथापेस्सामी’’ति हेट्ठापासादं ओतारेत्वा द्वे खाणुके कोट्टेत्वा उक्खलिं आरोपेसि। सा उभतोपस्सेहि पतति। तं दिस्वा किन्नरो ‘‘किं अञ्ञं एकं खाणुकं कोट्टेतुं न वट्टती’’ति एत्तकमेव आह। पुन अपरभागे द्वे किन्नरे आनेत्वा दस्सेसुम्। राजा ‘‘कथापेथ ने’’ति आह। ते कथेतुं न इच्छिंसु। एको पुरिसो ‘‘अहमेते कथापेस्सामी’’ति ते गहेत्वा अन्तरापणं अगमासि। तत्थेको अम्बपक्कञ्च मच्छे च अद्दस, एको कबिट्ठफलञ्च अम्बिलिकाफलञ्च। तत्थ पुरिमो ‘‘महाविसं मनुस्सा खादन्ति, कथं ते किलासिनो न होन्ती’’ति आह। इतरो ‘‘कथं इमे एतं निस्साय कुट्ठिनो न होन्ती’’ति आह। एवं मानुसिं वाचं कथेतुं सक्कोन्तापि द्वे अत्थे सम्पस्समाना न कथेन्तीति।&lt;br&gt;&#xA;६२. दसमे अप्पटिवानोति अनुकण्ठितो अपच्चोसक्कितो।&lt;br&gt;&#xA;६३. एकादसमे असन्तसन्निवासन्ति असप्पुरिसानं सन्निवासम्। न वदेय्याति ओवादेन वा अनुसासनिया वा न वदेय्य, मा वदतूति अत्थो। थेरम्पाहं न वदेय्यन्ति अहम्पि थेरं भिक्खुं ओवादानुसासनिवसेन न वदेय्यम्। अहितानुकम्पीति अहितं इच्छमानो। नो हितानुकम्पीति हितं अनिच्छमानो। नोति नं वदेय्यन्ति ‘‘अहं तव वचनं न करिस्स’’न्ति नं वदेय्यम्। विहेठेय्यन्ति वचनस्स अकरणेन विहेठेय्यम्। पस्सम्पिस्स नप्पटिकरेय्यन्ति पस्सन्तोपि जानन्तोपि अहं तस्स वचनं न करेय्यम्। इमिना उपायेन सब्बत्थ अत्थो वेदितब्बो। सुक्कपक्खे पन साधूति नं वदेय्यन्ति ‘‘साधु भद्दकं सुकथितं तया’’ति तस्स कथं अभिनन्दन्तो नं वदेय्यन्ति अत्थो।&lt;br&gt;&#xA;६४. द्वादसमे उभतो वचीसंसारोति द्वीसुपि पक्खेसु अञ्ञमञ्ञं अक्कोसनपच्चक्कोसनवसेन संसरमाना वाचा वचीसंसारो। दिट्ठिपळासोति दिट्ठिं निस्साय उप्पज्जनको युगग्गाहलक्खणो पळासो दिट्ठिपळासो नाम। चेतसो आघातोति कोपो। सो हि चित्तं आघातेन्तो उप्पज्जति। अप्पच्चयोति अतुट्ठाकारो, दोमनस्सन्ति अत्थो। अनभिरद्धीति कोपोयेव। सो हि अनभिराधनवसेन अनभिरद्धीति वुच्चति। अज्झत्तं अवूपसन्तं होतीति सब्बम्पेतं नियकज्झत्तसङ्खाते अत्तनो चित्ते च सद्धिविहारिकअन्तेवासिकसङ्खाताय अत्तनो परिसाय च अवूपसन्तं होति। तस्मेतन्ति तस्मिं एतम्। सेसं वुत्तनयेनेव वेदितब्बन्ति।&lt;br&gt;&#xA;पुग्गलवग्गो पठमो।&lt;/p&gt;</description>
    </item>
    <item>
      <title>०५. चूळवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_chULavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_chULavaggo/</guid>
      <description>&lt;p&gt;५. चूळवग्गो&lt;/p&gt;&#xA;&lt;h2 id=&#34;१-सममखभवसततवणणन&#34;&gt;१. सम्मुखीभावसुत्तवण्णना&lt;/h2&gt;&#xA;&lt;p&gt;४१. पञ्चमस्स पठमे सम्मुखीभावाति सम्मुखीभावेन, विज्जमानतायाति अत्थो। पसवतीति पटिलभति। सद्धाय सम्मुखीभावाति यदि हि सद्धा न भवेय्य, देय्यधम्मो न भवेय्य, दक्खिणेय्यसङ्खाता पटिग्गाहकपुग्गला न भवेय्युं, कथं पुञ्ञकम्मं करेय्य। तेसं पन सम्मुखीभावेन सक्का कातुन्ति तस्मा ‘‘सद्धाय सम्मुखीभावा’’तिआदिमाह। एत्थ च द्वे धम्मा सुलभा देय्यधम्मा चेव दक्खिणेय्या च, सद्धा पन दुल्लभा। पुथुज्जनस्स हि सद्धा अथावरा पदवारेन नाना होति, तेनेव महामोग्गल्लानसदिसोपि अग्गसावको पाटिभोगो भवितुं असक्कोन्तो आह – ‘‘द्विन्नं खो ते अहं, आवुसो, धम्मानं पाटिभोगो भोगानञ्च जीवितस्स च, सद्धाय पन त्वंयेव पाटिभोगो’’ति (उदा॰ १८)।&lt;/p&gt;</description>
    </item>
    <item>
      <title>०५. परिसवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_parisavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_parisavaggavaNNanA/</guid>
      <description>&lt;p&gt;५. परिसवग्गवण्णना&lt;br&gt;&#xA;४३. पञ्चमस्स पठमे उत्तानाति पाकटा अप्पटिच्छन्ना। गम्भीराति गुळ्हा पटिच्छन्ना। उद्धताति उद्धच्चेन समन्नागता। उन्नळाति उग्गतनळा, उट्ठिततुच्छमानाति वुत्तं होति। चपलाति पत्तचीवरमण्डनादिना चापल्लेन युत्ता। मुखराति मुखखरा खरवचना। विकिण्णवाचाति असंयतवचना दिवसम्पि निरत्थकवचनपलापिनो। मुट्ठस्सतीति विस्सट्ठसतिनो। असम्पजानाति निप्पञ्ञा। असमाहिताति चित्तेकग्गतामत्तस्सापि अलाभिनो। पाकतिन्द्रियाति पकतिया ठितेहि विवटेहि अरक्खितेहि इन्द्रियेहि समन्नागता। सुक्कपक्खो वुत्तविपल्लासेन वेदितब्बो।&lt;br&gt;&#xA;४४. दुतिये भण्डनजाताति भण्डनं वुच्चति कलहस्स पुब्बभागो, तं तेसं जातन्ति भण्डनजाता। तथा ‘‘मयं तुम्हे दण्डापेस्साम बन्धापेस्सामा’’तिआदिवचनप्पवत्तिया सञ्जातकलहा। अयं ताव गिहीसु नयो। पब्बजिता पन आपत्तिवीतिक्कमवाचं वदन्ता कलहजाता नाम। विवादापन्नाति विरुद्धवादं आपन्ना। मुखसत्तीहि वितुदन्ताति गुणानं छिन्दनट्ठेन दुब्भासिता वाचा मुखसत्तियोति वुच्चन्ति, ताहि वितुदन्ता विज्झन्ता। समग्गाति एककम्मं एकुद्देसो समसिक्खताति एतेसं करणेन समग्गताय सहिता। पियचक्खूहीति मेत्ताचक्खूहि।&lt;br&gt;&#xA;४५. ततिये अग्गवतीति उत्तमपुग्गलवती, अग्गाय वा उत्तमाय पटिपत्तिया समन्नागता। ततो विपरीता अनग्गवती। बाहुलिकाति चीवरादिबाहुल्लाय पटिपन्ना। सासनं सिथिलं गण्हन्तीति साथलिका। ओक्कमने पुब्बङ्गमाति एत्थ ओक्कमनं वुच्चति अवगमनट्ठेन पञ्च नीवरणानि, तेन पञ्चनीवरणपूरणे पुब्बङ्गमाति वुत्तं होति। पविवेकेति उपधिविवेके निब्बाने। निक्खित्तधुराति तिविधेपि विवेके ओरोपितधुरा। न वीरियं आरभन्तीति दुविधम्पि वीरियं न करोन्ति। अप्पत्तस्स पत्तियाति पुब्बे अप्पत्तस्स झानविपस्सनामग्गफलविसेसस्स पत्तिअत्थाय। इतरं पदद्वयं तस्सेव वेवचनम्। पच्छिमा जनताति सद्धिविहारिकअन्तेवासिकजनो । दिट्ठानुगतिं आपज्जतीति आचरियुपज्झायेहि कतं अनुकरोन्तो दिट्ठस्स तेसं आचारस्स अनुगतिं आपज्जति नाम। सेसं वुत्तपटिपक्खनयेन वेदितब्बम्।&lt;br&gt;&#xA;४६. चतुत्थे अरियाति अरियसावकपरिसा। अनरियाति पुथुज्जनपरिसा। ‘‘इदं दुक्ख’’न्ति यथाभूतं नप्पजानन्तीति ठपेत्वा तण्हं तेभूमका पञ्चक्खन्धा दुक्खसच्चं नाम, एत्तकमेव दुक्खं, इतो उद्धं दुक्खं नत्थीति यथासभावतो नप्पजानन्ति। एस नयो सब्बत्थ। सेसपदेसु पन तस्स दुक्खस्स समुट्ठापिका पुरिमतण्हा समुदयो नाम, तस्सायेव तण्हाय, द्विन्नम्पि वा तेसं सच्चानं अच्चन्तक्खयो असमुप्पत्ति दुक्खनिरोधो नाम, अट्ठङ्गिको अरियमग्गो दुक्खनिरोधगामिनी पटिपदा नामाति एवं इमस्मिं सुत्ते चतूहि सच्चेहि चत्तारो मग्गा च चत्तारि च फलानि कथितानि।&lt;br&gt;&#xA;४७. पञ्चमे परिसाकसटोति कसटपरिसा कचवरपरिसा पलापपरिसाति अत्थो। परिसामण्डोति पसन्नपरिसा सारपरिसाति अत्थो। छन्दागतिं गच्छन्तीति छन्देन अगतिं गच्छन्ति, अकत्तब्बं करोन्तीति अत्थो। सेसपदेसुपि एसेव नयो। इमानि पन चत्तारि अगतिगमनानि भण्डभाजनीये च विनिच्छयट्ठाने च लब्भन्ति। तत्थ भण्डभाजनीये ताव अत्तनो भारभूतानं भिक्खूनं अमनापे भण्डके पत्ते तं परिवत्तेत्वा मनापं देन्तो छन्दागतिं गच्छति नाम। अत्तनो पन अभारभूतानं मनापे भण्डके पत्ते तं परिवत्तेत्वा अमनापं देन्तो दोसागतिं गच्छति नाम। भण्डकभाजनीयवत्थुञ्च ठितिकञ्च अजानन्तो मोहागतिं गच्छति नाम। मुखरानं वा राजादिनिस्सितानं वा ‘‘इमे मे अमनापे भण्डके दिन्ने अनत्थम्पि करेय्यु’’न्ति भयेन परिवत्तेत्वा मनापं देन्तो भयागतिं गच्छति नाम। यो पन एवं न गच्छति, सब्बेसं तुलाभूतो पमाणभूतो मज्झत्तो हुत्वा यं यस्स पापुणाति, तञ्ञेव तस्स देति, अयं चतुब्बिधम्पि अगतिगमनं न गच्छति नाम। विनिच्छयट्ठाने पन अत्तनो भारभूतस्स गरुकापत्तिं लहुकापत्तीति कत्वा कथेन्तो छन्दागतिं गच्छति नाम। इतरस्स लहुकापत्तिं गरुकापत्तीति कत्वा कथेन्तो दोसागतिं गच्छति नाम। आपत्तिवुट्ठानं पन समुच्चयक्खन्धकञ्च अजानन्तो मोहागतिं गच्छति नाम। मुखरस्स वा राजपूजितस्स वा ‘‘अयं मे गरुकं कत्वा आपत्तिं कथेन्तस्स अनत्थम्पि करेय्या’’ति गरुकमेव लहुकाति कत्वा कथेन्तो भयागतिं गच्छति नाम। यो पन सब्बेसं यथाभूतमेव कथेति, अयं चतुब्बिधम्पि अगतिगमनं न गच्छति नाम।&lt;br&gt;&#xA;४८. छट्ठे ओक्काचितविनीताति दुब्बिनीता। नो पटिपुच्छाविनीताति न पुच्छित्वा विनीता। गम्भीराति पाळिवसेन गम्भीरा सल्लसुत्तसदिसा। गम्भीरत्थाति अत्थवसेन गम्भीरा महावेदल्लसुत्तसदिसा। लोकुत्तराति लोकुत्तरअत्थदीपका । सुञ्ञतापटिसंयुत्ताति सत्तसुञ्ञं धम्ममत्तमेव पकासका असङ्खतसंयुत्तसदिसा। न अञ्ञा चित्तं उपट्ठपेन्तीति विजाननत्थाय चित्तं न उपट्ठपेन्ति, निद्दायन्ति वा अञ्ञविहिता वा होन्ति। उग्गहेतब्बं परियापुणितब्बन्ति उग्गहेतब्बे च परियापुणितब्बे च। कविताति कवीहि कता। इतरं तस्सेव वेवचनम्। चित्तक्खराति विचित्रअक्खरा। इतरं तस्सेव वेवचनम्। बाहिरकाति सासनतो बहिभूता। सावकभासिताति तेसं तेसं सावकेहि भासिता। सुस्सूसन्तीति अक्खरचित्तताय चेव सरसम्पत्तिया च अत्तमना हुत्वा सुणन्ति। न चेव अञ्ञमञ्ञं पटिपुच्छन्तीति अञ्ञमञ्ञं अत्थं वा अनुसन्धिं वा पुब्बापरं वा न पुच्छन्ति। न च पटिविचरन्तीति पुच्छनत्थाय चारिकं न विचरन्ति। इदं कथन्ति इदं ब्यञ्जनं कथं रोपेतब्बं किन्ति रोपेतब्बं? इमस्स को अत्थोति इमस्स भासितस्स को अत्थो, का अनुसन्धि, किं पुब्बापरं? अविवटन्ति पटिच्छन्नम्। न विवरन्तीति न उग्घाटेन्ति। अनुत्तानीकतन्ति अपाकटं कतम्। न उत्तानिं करोन्तीति पाकटं न करोन्ति। कङ्खाठानियेसूति कङ्खाय कारणभूतेसु। सुक्कपक्खो वुत्तविपल्लासेन वेदितब्बो।&lt;br&gt;&#xA;४९. सत्तमे आमिसगरूति चतुपच्चयगरुका लोकुत्तरधम्मं लामकतो गहेत्वा ठितपरिसा। सद्धम्मगरूति नव लोकुत्तरधम्मे गरुके कत्वा चत्तारो पच्चये लामकतो गहेत्वा ठितपरिसा। उभतोभागविमुत्तोति द्वीहि भागेहि विमुत्तो। पञ्ञाविमुत्तोति पञ्ञाय विमुत्तो सुक्खविपस्सकखीणासवो। कायसक्खीति कायेन झानफस्सं फुसित्वा पच्छा निरोधं निब्बानं सच्छिकत्वा ठितो। दिट्ठिप्पत्तोति दिट्ठन्तं पत्तो। इमे द्वेपि छसु ठानेसु लब्भन्ति। सद्धाविमुत्तोति सद्दहन्तो विमुत्तो। अयम्पि छसु ठानेसु लब्भति। धम्मं अनुस्सरतीति धम्मानुसारी। सद्धं अनुस्सरतीति सद्धानुसारी। इमे द्वेपि पठममग्गसमङ्गिनो। कल्याणधम्मोति सुन्दरधम्मो। दुस्सीलो पापधम्मोति निस्सीलो लामकधम्मो। इमं कस्मा गण्हन्ति? सब्बेसु हि एकसदिसेसु जातेसु सीलवन्तेसु बलवगारवं न होति, एकच्चेसु पन दुस्सीलेसु सति सीलवन्तानं उपरि बलवगारवं होतीति मञ्ञन्ता गण्हन्ति। ते तेन लाभं लभन्तीति ते भिक्खू एकच्चानं वण्णं एकच्चानं अवण्णं कथेत्वा चत्तारो पच्चये लभन्ति। गथिताति तण्हाय गन्थिता। मुच्छिताति तण्हावसेनेव मुच्छिता। अज्झोपन्नाति अज्झोसाय गिलित्वा परिनिट्ठपेत्वा ठिता। अनादीनवदस्साविनोति अपच्चवेक्खितपरिभोगे आदीनवं अपस्सन्ता। अनिस्सरणपञ्ञाति चतूसु पच्चयेसु छन्दरागअपकड्ढनाय निस्सरणपञ्ञाय विरहिता इदमत्थं एतन्ति अजानन्ता। परिभुञ्जन्तीति सच्छन्दरागा हुत्वा परिभुञ्जन्ति।&lt;br&gt;&#xA;सुक्कपक्खे उभतोभागविमुत्तोतिआदीसु अयं सत्तन्नम्पि अरियपुग्गलानं सङ्खेपपकासना – एको भिक्खु पञ्ञाधुरेन अभिनिविट्ठो अट्ठ समापत्तियो निब्बत्तेत्वा सोतापत्तिमग्गं पापुणाति। सो तस्मिं खणे धम्मानुसारी नाम होति, सोतापत्तिफलादीसु छसु ठानेसु कायसक्खि नाम, अरहत्तफलक्खणे उभतोभागविमुत्तो नाम। समापत्तीहि विक्खम्भनविमुत्तिया मग्गेन समुच्छेदविमुत्तियाति द्विक्खत्तुं वा द्वीहि वा भागेहि विमुत्तोति अत्थो। अपरो पञ्ञाधुरेन अभिनिविट्ठो समापत्तियो निब्बत्तेतुं असक्कोन्तो सुक्खविपस्सकोव हुत्वा सोतापत्तिमग्गं पापुणाति। सो तस्मिं खणे धम्मानुसारी नाम होति, सोतापत्तिफलादीसु छसु ठानेसु दिट्ठिप्पत्तो नाम, अरहत्तफलक्खणे पञ्ञाविमुत्तो नाम। अपरो सद्धाधुरेन अभिनिविट्ठो अट्ठ समापत्तियो निब्बत्तेत्वा सोतापत्तिमग्गं पापुणाति। सो तस्मिं खणे सद्धानुसारी नाम होति, सोतापत्तिफलादीसु छसु ठानेसु कायसक्खि नाम, अरहत्तफलक्खणे उभतोभागविमुत्तो नाम। अपरो सद्धाधुरेन अभिनिविट्ठो समापत्तियो निब्बत्तेतुं असक्कोन्तो सुक्खविपस्सकोव हुत्वा सोतापत्तिमग्गं पापुणाति। सो तस्मिं खणे सद्धानुसारी नाम होति, सोतापत्तिफलादीसु छसु ठानेसु सद्धाविमुत्तो नाम, अरहत्तफलक्खणे पञ्ञाविमुत्तो नाम।&lt;br&gt;&#xA;५०. अट्ठमे विसमाति सपक्खलनट्ठेन विसमा। समाति निपक्खलनट्ठेन समा। अधम्मकम्मानीति उद्धम्मानि कम्मानि। अविनयकम्मानीति उब्बिनयानि कम्मानि।&lt;br&gt;&#xA;५१. नवमे अधम्मिकाति निद्धम्मा। धम्मिकाति धम्मयुत्ता।&lt;br&gt;&#xA;५२. दसमे अधिकरणन्ति विवादाधिकरणादिचतुब्बिधं अधिकरणम्। आदियन्तीति गण्हन्ति। सञ्ञापेन्तीति जानापेन्ति। न च सञ्ञत्तिं उपगच्छन्तीति सञ्ञापनत्थं न सन्निपतन्ति। न च निज्झापेन्तीति न पेक्खापेन्ति। न च निज्झत्तिं उपगच्छन्तीति अञ्ञमञ्ञं निज्झापनत्थाय न सन्निपतन्ति। असञ्ञत्तिबलाति असञ्ञत्तियेव बलं एतेसन्ति असञ्ञत्तिबला । अप्पटिनिस्सग्गमन्तिनोति येसं हि एवं होति – ‘‘सचे अम्हेहि गहितं अधिकरणं धम्मिकं भविस्सति, गण्हिस्साम। सचे अधम्मिकं, विस्सज्जेस्सामा’’ति, ते पटिनिस्सग्गमन्तिनो नाम होन्ति। इमे पन न तथा मन्तेन्तीति अप्पटिनिस्सग्गमन्तिनो। थामसा परामासा अभिनिविस्साति दिट्ठिथामेन च दिट्ठिपरामासेन च अभिनिविसित्वा। इदमेव सच्चन्ति इदं अम्हाकं वचनमेव सच्चम्। मोघमञ्ञन्ति अवसेसानं वचनं मोघं तुच्छम्। सुक्कपक्खो उत्तानत्थोयेवाति।&lt;br&gt;&#xA;परिसवग्गो पञ्चमो।&lt;br&gt;&#xA;पठमपण्णासकं निट्ठितम्।&lt;br&gt;&#xA;२. दुतियपण्णासकं&lt;/p&gt;</description>
    </item>
    <item>
      <title>०५. रोहितस्सवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_rohitassavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/05_rohitassavaggo/</guid>
      <description>&lt;p&gt;५. रोहितस्सवग्गो&lt;/p&gt;&#xA;&lt;h2 id=&#34;१-समधभवनसततवणणन&#34;&gt;१. समाधिभावनासुत्तवण्णना&lt;/h2&gt;&#xA;&lt;p&gt;४१. पञ्चमस्स पठमे ञाणदस्सनप्पटिलाभायाति दिब्बचक्खुञाणदस्सनस्स पटिलाभाय। दिवासञ्ञं अधिट्ठातीति दिवाति एवं सञ्ञं अधिट्ठाति। यथा दिवा तथा रत्तिन्ति यथा दिवा आलोकसञ्ञा मनसि कता, तथेव तं रत्तिम्पि मनसि करोति। दुतियपदेपि एसेव नयो। सप्पभासन्ति दिब्बचक्खुञाणोभासेन सहोभासम्। किञ्चापि आलोकसदिसं कतं, अत्थो पनेत्थ न एवं सल्लक्खेतब्बो। दिब्बचक्खुञाणालोको हि इधाधिप्पेतो।&lt;br&gt;&#xA;विदिताति पाकटा हुत्वा। कथं पन वेदना विदिता उप्पज्जन्ति, विदिता अब्भत्थं गच्छन्तीति? इध भिक्खु वत्थुं परिग्गण्हाति, आरम्मणं परिग्गण्हाति। तस्स परिग्गहितवत्थारम्मणताय ता वेदना ‘‘एवं उप्पज्जित्वा एवं ठत्वा एवं निरुज्झन्ती’’ति विदिता उप्पज्जन्ति, विदिता तिट्ठन्ति, विदिता अब्भत्थं गच्छन्ति नाम। सञ्ञावितक्केसुपि एसेव नयो।&lt;br&gt;&#xA;उदयब्बयानुपस्सीति उदयञ्च वयञ्च पस्सन्तो। इति रूपन्ति एवं रूपं एत्तकं रूपं न इतो परं रूपं अत्थीति। इति रूपस्स समुदयोति एवं रूपस्स उप्पादो। अत्थङ्गमोति पन भेदो अधिप्पेतो। वेदनादीसुपि एसेव नयो। इदञ्च पन मेतं, भिक्खवे, सन्धाय भासितन्ति, भिक्खवे, यं मया एतं पुण्णकपञ्हे ‘‘सङ्खाय लोकस्मि’’न्तिआदि भासितं, तं इदं फलसमापत्तिं सन्धाय भासितन्ति अत्थो।&lt;br&gt;&#xA;तत्थ सङ्खायाति ञाणेन जानित्वा। लोकस्मिन्ति सत्तलोके। परोपरानीति उच्चावचानि उत्तमाधमानि। इञ्जितन्ति चलितम्। नत्थि कुहिञ्चि लोकेति लोकस्मिं कत्थचि एकक्खन्धेपि एकायतनेपि एकधातुयापि एकारम्मणेपि नत्थि। सन्तोति पच्चनीककिलेसवूपसमेन सन्तो। विधूमोति कोधधूमेन विगतधूमो। एवमेत्थ सुत्तन्ते मग्गेकग्गतम्पि कथेत्वा गाथाय फलसमापत्तियेव कथिताति।&lt;/p&gt;</description>
    </item>
    <item>
      <title>०६ (७) २. सुखवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/06_7_2_sukhavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/06_7_2_sukhavaggavaNNanA/</guid>
      <description>&lt;p&gt;(७) २. सुखवग्गवण्णना&lt;br&gt;&#xA;६५. दुतियस्स पठमे गिहिसुखन्ति गिहीनं सब्बकामनिप्फत्तिमूलकं सुखम्। पब्बजितसुखन्ति पब्बजितानं पब्बज्जामूलकं सुखम्।&lt;br&gt;&#xA;६६. दुतिये कामसुखन्ति कामे आरब्भ उप्पज्जनकसुखम्। नेक्खम्मसुखन्ति नेक्खम्मं वुच्चति पब्बज्जा, तं आरब्भ उप्पज्जनकसुखम्।&lt;br&gt;&#xA;६७. ततिये उपधिसुखन्ति तेभूमकसुखम्। निरुपधिसुखन्ति लोकुत्तरसुखम्।&lt;br&gt;&#xA;६८. चतुत्थे सासवसुखन्ति आसवानं पच्चयभूतं वट्टसुखम्। अनासवसुखन्ति तेसं अपच्चयभूतं विवट्टसुखम्।&lt;br&gt;&#xA;६९. पञ्चमे सामिसन्ति संकिलेसं वट्टगामिसुखम्। निरामिसन्ति निक्किलेसं विवट्टगामिसुखम्।&lt;br&gt;&#xA;७०. छट्ठे अरियसुखन्ति अपुथुज्जनसुखम्। अनरियसुखन्ति पुथुज्जनसुखम्।&lt;br&gt;&#xA;७१. सत्तमे कायिकन्ति कायविञ्ञाणसहजातम्। चेतसिकन्ति मनोद्वारिकसुखम्। तं लोकियलोकुत्तरमिस्सकं कथितम्।&lt;br&gt;&#xA;७२. अट्ठमे सप्पीतिकन्ति पठमदुतियज्झानसुखम्। निप्पीतिकन्ति ततियचतुत्थज्झानसुखम्। तत्थ लोकियसप्पीतिकतो लोकियनिप्पीतिकं, लोकुत्तरसप्पीतिकतो च लोकुत्तरनिप्पीतिकं अग्गन्ति एवं भुम्मन्तरं अभिन्दित्वा अग्गभावो वेदितब्बो।&lt;br&gt;&#xA;७३. नवमे सातसुखन्ति तीसु झानेसु सुखम्। उपेक्खासुखन्ति चतुत्थज्झानसुखम्।&lt;br&gt;&#xA;७४. दसमे समाधिसुखन्ति अप्पनं वा उपचारं वा पत्तसुखम्। असमाधिसुखन्ति तदुभयं अप्पत्तसुखम्।&lt;br&gt;&#xA;७५. एकादसमे सप्पीतिकारम्मणन्ति सप्पीतिकं झानद्वयं पच्चवेक्खन्तस्स उप्पन्नसुखम्। निप्पीतिकारम्मणेपि एसेव नयो। द्वादसमेपि इमिनाव उपायेन अत्थो वेदितब्बो।&lt;br&gt;&#xA;७७. तेरसमे रूपारम्मणन्ति रूपावचरचतुत्थज्झानारम्मणं, यंकिञ्चि रूपं आरब्भ उप्पज्जनकं वा। अरूपारम्मणन्ति अरूपावचरज्झानारम्मणं, यंकिञ्चि अरूपं आरब्भ उप्पज्जनकं वाति।&lt;br&gt;&#xA;सुखवग्गो दुतियो।&lt;/p&gt;</description>
    </item>
    <item>
      <title>०७ (८) ३. सनिमित्तवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/07_8_3_sanimittavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/07_8_3_sanimittavaggavaNNanA/</guid>
      <description>&lt;p&gt;(८) ३. सनिमित्तवग्गवण्णना&lt;br&gt;&#xA;७८-७९. ततियस्स पठमे सनिमित्ताति सकारणा। दुतियादीसुपि एसेव नयो। निदानं हेतु सङ्खारो पच्चयो रूपन्ति सब्बानिपि हि एतानि कारणवेवचनानेव।&lt;br&gt;&#xA;८४. सत्तमे सवेदनाति पच्चयभूताय सम्पयुत्तवेदनाय सतियेव उप्पज्जन्ति, नासतीति अत्थो। अट्ठमनवमेसुपि एसेव नयो।&lt;br&gt;&#xA;८७. दसमे सङ्खतारम्मणाति पच्चयनिब्बत्तं सङ्खतधम्मं आरम्मणं कत्वाव उप्पज्जन्ति। नो असङ्खतारम्मणाति असङ्खतं पन निब्बानं आरब्भ न उप्पज्जन्ति। न होन्तीति मग्गक्खणे न होन्ति नाम, फले पत्ते नाहेसुन्ति। एवमेतेसु दससुपि ठानेसु याव अरहत्ता देसना देसिताति।&lt;br&gt;&#xA;सनिमित्तवग्गो ततियो।&lt;/p&gt;</description>
    </item>
    <item>
      <title>०८ (९) ४. धम्मवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/08_9_4_dhammavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/08_9_4_dhammavaggavaNNanA/</guid>
      <description>&lt;p&gt;(९) ४. धम्मवग्गवण्णना&lt;br&gt;&#xA;८८. चतुत्थस्स पठमे चेतोविमुत्तीति फलसमाधि। पञ्ञाविमुत्तीति फलपञ्ञा।&lt;br&gt;&#xA;८९. दुतिये पग्गाहोति वीरियम्। अविक्खेपोति चित्तेकग्गता।&lt;br&gt;&#xA;९०. ततिये नामन्ति चत्तारो अरूपक्खन्धा। रूपन्ति रूपक्खन्धो। इति इमस्मिं सुत्ते धम्मकोट्ठासपरिच्छेदञाणं नाम कथितम्।&lt;br&gt;&#xA;९१. चतुत्थे विज्जाति फलञाणम्। विमुत्तीति तंसम्पयुत्ता सेसधम्मा।&lt;br&gt;&#xA;९२. पञ्चमे भवदिट्ठीति सस्सतदिट्ठि। विभवदिट्ठीति उच्छेददिट्ठि। छट्ठसत्तमानि उत्तानत्थानेव।&lt;br&gt;&#xA;९५. अट्ठमे दोवचस्सताति दुब्बचभावो। पापमित्तताति पापमित्तसेवनभावो। नवमं वुत्तविपरियायेन वेदितब्बम्।&lt;br&gt;&#xA;९७. दसमे धातुकुसलताति अट्ठारस धातुयो धातूति जाननम्। मनसिकारकुसलताति तासंयेव धातूनं अनिच्चादिवसेन लक्खणत्तयं आरोपेत्वा जाननम्।&lt;br&gt;&#xA;९८. एकादसमे आपत्तिकुसलताति पञ्चन्नञ्च सत्तन्नञ्च आपत्तिक्खन्धानं जाननम्। आपत्तिवुट्ठानकुसलताति देसनाय वा कम्मवाचाय वा आपत्तीहि वुट्ठानजाननन्ति।&lt;br&gt;&#xA;धम्मवग्गो चतुत्थो।&lt;/p&gt;</description>
    </item>
    <item>
      <title>०९ (१०) ५. बालवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/09_10_5_bAlavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/09_10_5_bAlavaggavaNNanA/</guid>
      <description>&lt;p&gt;(१०) ५. बालवग्गवण्णना&lt;br&gt;&#xA;९९. पञ्चमस्स पठमे अनागतं भारं वहतीति ‘‘सम्मज्जनी पदीपो च, उदकं आसनेन च, छन्दपारिसुद्धिउतुक्खानं, भिक्खुगणना च ओवादो, पातिमोक्खं थेरभारोति वुच्चती’’ति इमं दसविधं थेरभारं नवको हुत्वा थेरेन अनज्झिट्ठो करोन्तो अनागतं भारं वहति नाम। आगतं भारं न वहतीति थेरो समानो तमेव दसविधं भारं अत्तना वा अकरोन्तो परं वा असमादपेन्तो आगतं भारं न वहति नाम। दुतियसुत्तेपि इमिनाव नयेन अत्थो वेदितब्बो।&lt;br&gt;&#xA;१०१. ततिये अकप्पिये कप्पियसञ्ञीति अकप्पिये सीहमंसादिम्हि ‘‘कप्पियं इद’’न्ति एवंसञ्ञी। कप्पिये अकप्पियसञ्ञीति कुम्भीलमंसबिळारमंसादिम्हि कप्पिये ‘‘अकप्पियं इद’’न्ति एवंसञ्ञी। चतुत्थं वुत्तनयेनेव वेदितब्बम्।&lt;br&gt;&#xA;१०३. पञ्चमे अनापत्तिया आपत्तिसञ्ञीति आपुच्छित्वा भण्डकं धोवन्तस्स, पत्तं पचन्तस्स, केसे छिन्दन्तस्स, गामं पविसन्तस्सातिआदीसु अनापत्ति, तत्थ ‘‘आपत्ति अय’’न्ति एवंसञ्ञी। आपत्तिया अनापत्तिसञ्ञीति तेसञ्ञेव वत्थूनं अनापुच्छाकरणे आपत्ति, तत्थ ‘‘अनापत्ती’’ति एवंसञ्ञी। छट्ठेपि वुत्तनयेनेव अत्थो वेदितब्बो। सत्तमादीनि उत्तानत्थानेव।&lt;br&gt;&#xA;१०९. एकादसमे आसवाति किलेसा। न कुक्कुच्चायितब्बन्ति सङ्घभोगस्स अपट्ठपनं अविचारणं न कुक्कुच्चायितब्बं नाम, तं कुक्कुच्चायति। कुक्कुच्चायितब्बन्ति तस्सेव पट्ठपनं विचारणं, तं न कुक्कुच्चायति। द्वादसमादीनि हेट्ठा वुत्तनयेनेव वेदितब्बानीति।&lt;br&gt;&#xA;बालवग्गो पञ्चमो।&lt;br&gt;&#xA;दुतियपण्णासकं निट्ठितम्।&lt;br&gt;&#xA;३. ततियपण्णासकं&lt;/p&gt;</description>
    </item>
    <item>
      <title>१० (११) १. आसादुप्पजहवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/10_11_1_AsAduppajahavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/10_11_1_AsAduppajahavaggavaNNanA/</guid>
      <description>&lt;p&gt;(११) १. आसादुप्पजहवग्गवण्णना&lt;br&gt;&#xA;११९. ततियस्स पण्णासकस्स पठमे आसाति तण्हा। दुप्पजहाति दुच्चजा दुन्नीहरा। लाभासाय दुप्पजहभावेन सत्ता दसपि वस्सानि वीसतिपि सट्ठिपि वस्सानि ‘‘अज्ज लभिस्साम, स्वे लभिस्सामा’’ति राजानं उपट्ठहन्ति, कसिकम्मादीनि करोन्ति, उभतोब्यूळ्हं सङ्गामं पक्खन्दन्ति, अजपथसङ्कुपथादयो पटिपज्जन्ति, नावाय महासमुद्दं पविसन्ति। जीवितासाय दुप्पजहत्ता सम्पत्ते मरणकालेपि वस्ससतजीविं अत्तानं मञ्ञन्ति। सो कम्मकम्मनिमित्तादीनि पस्सन्तोपि ‘‘दानं देहि पूजं, करोही’’ति अनुकम्पकेहि वुच्चमानो ‘‘नाहं मरिस्सामि, जीविस्सामि’’च्चेव आसाय कस्सचि वचनं न गण्हाति।&lt;br&gt;&#xA;१२०. दुतिये पुब्बकारीति पठमं उपकारस्स कारको। कतञ्ञूकतवेदीति तेन कतं ञत्वा पच्छा कारको। तेसु पुब्बकारी ‘‘इणं देमी’’ति सञ्ञं करोति, पच्छा कारको ‘‘इणं जीरापेमी’’ति सञ्ञं करोति।&lt;br&gt;&#xA;१२१. ततिये तित्तो च तप्पेता चाति पच्चेकबुद्धो च तथागतसावको च खीणासवो तित्तो नाम, तथागतो अरहं सम्मासम्बुद्धो तित्तो च तप्पेता च।&lt;br&gt;&#xA;१२२. चतुत्थे दुत्तप्पयाति दायकेन दुत्तप्पया तप्पेतुं न सुकरा। निक्खिपतीति निदहति न परिभुञ्जति। विस्सज्जेतीति परेसं देति।&lt;br&gt;&#xA;१२३. पञ्चमे न विस्सज्जेतीति सब्बंयेव परेसं न देति, अत्तनो पन यापनमत्तं गहेत्वा अवसेसं देति।&lt;br&gt;&#xA;१२४. छट्ठे सुभनिमित्तन्ति इट्ठारम्मणम्।&lt;br&gt;&#xA;१२५. सत्तमे पटिघनिमित्तन्ति अनिट्ठनिमित्तम्।&lt;br&gt;&#xA;१२६. अट्ठमे परतो च घोसोति परस्स सन्तिका अस्सद्धम्मसवनम्।&lt;br&gt;&#xA;१२७. नवमे परतो च घोसोति परस्स सन्तिका सद्धम्मसवनम्। सेसं सब्बत्थ उत्तानत्थमेवाति।&lt;br&gt;&#xA;आसादुप्पजहवग्गो पठमो।&lt;/p&gt;</description>
    </item>
    <item>
      <title>११ (१२) २. आयाचनवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/11_12_2_AyAchanavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/11_12_2_AyAchanavaggavaNNanA/</guid>
      <description>&lt;p&gt;(१२) २. आयाचनवग्गवण्णना&lt;br&gt;&#xA;१३१. दुतियस्स पठमे एवं सम्मा आयाचमानो आयाचेय्याति सद्धो भिक्खु उट्ठहित्वा ‘‘यादिसो सारिपुत्तत्थेरो पञ्ञाय, अहम्पि तादिसो होमि। यादिसो महामोग्गल्लानत्थेरो इद्धिया, अहम्पि तादिसो होमी’’ति एवं आयाचन्तो पिहेन्तो पत्थेन्तो यं अत्थि, तस्सेव पत्थितत्ता सम्मा पत्थेय्य नाम। इतो उत्तरि पत्थेन्तो मिच्छा पत्थेय्य। एवरूपा हि पत्थना यं नत्थि, तस्स पत्थितत्ता मिच्छापत्थना नाम होति। किं कारणा? एसा, भिक्खवे, तुला एतं पमाणन्ति यथा हि सुवण्णं वा हिरञ्ञं वा तुलेन्तस्स तुला इच्छितब्बा, धञ्ञं मिनन्तस्स मानन्ति तुलने तुला, मिनने च मानं पमाणं होति, एवमेव मम सावकानं भिक्खूनं एसा तुला एतं पमाणं यदिदं सारिपुत्तमोग्गल्लाना। ते गहेत्वा ‘‘अहम्पि ञाणेन वा इद्धिया वा एतम्पमाणो होमी’’ति अत्तानं तुलेतुं वा पमाणेतुं वा सक्का, न इतो अञ्ञथा।&lt;br&gt;&#xA;१३२. दुतियादीसुपि एसेव नयो। इदं पनेत्थ विसेसमत्तं – खेमा च भिक्खुनी उप्पलवण्णा चाति एतासु हि खेमा पञ्ञाय अग्गा, उप्पलवण्णा इद्धिया। तस्मा ‘‘पञ्ञाय वा इद्धिया वा एतादिसी होमी’’ति सम्मा आयाचमाना आयाचेय्य। तथा चित्तो गहपति पञ्ञाय अग्गो, हत्थको राजकुमारो महिद्धिकताय। तस्मा ‘‘पञ्ञाय वा इद्धिया वा एदिसो होमी’’ति सम्मा आयाचमानो आयाचेय्य। खुज्जुत्तरापि महापञ्ञताय अग्गा, नन्दमाता महिद्धिकताय। तस्मा ‘‘पञ्ञाय वा इद्धिया वा एतादिसी होमी’’ति सम्मा आयाचमाना आयाचेय्य।&lt;br&gt;&#xA;१३५. पञ्चमे खतन्ति गुणानं खतत्ता खतम्। उपहतन्ति गुणानं उपहतत्ता उपहतं, छिन्नगुणं नट्ठगुणन्ति अत्थो। अत्तानं परिहरतीति निग्गुणं अत्तानं जग्गति गोपायति। सावज्जोति सदोसो। सानुवज्जोति सउपवादो। पसवतीति पटिलभति। अननुविच्चाति अजानित्वा अविनिच्छिनित्वा। अपरियोगाहेत्वाति अननुपविसित्वा। अवण्णारहस्साति अवण्णयुत्तस्स मिच्छापटिपन्नस्स तित्थियस्स वा तित्थियसावकस्स वा। वण्णं भासतीति ‘‘सुप्पटिपन्नो एस सम्मापटिपन्नो’’ति गुणं कथेति। वण्णारहस्साति बुद्धादीसु अञ्ञतरस्स सम्मापटिपन्नस्स। अवण्णं भासतीति ‘‘दुप्पटिपन्नो एस मिच्छापटिपन्नो’’ति अगुणं कथेति। अवण्णारहस्स अवण्णं भासतीति इधेकच्चो पुग्गलो दुप्पटिपन्नानं मिच्छापटिपन्नानं तित्थियानं तित्थियसावकानं ‘‘इतिपि दुप्पटिपन्ना इतिपि मिच्छापटिपन्ना’’ति अवण्णं भासति। वण्णारहस्स वण्णं भासतीति सुप्पटिपन्नानं सम्मापटिपन्नानं बुद्धानं बुद्धसावकानं ‘‘इतिपि सुप्पटिपन्ना इतिपि सम्मापटिपन्ना’’ति वण्णं भासति।&lt;br&gt;&#xA;१३६. छट्ठे अप्पसादनीये ठानेति अप्पसादकारणे। पसादं उपदंसेतीति दुप्पटिपदाय मिच्छापटिपदाय ‘‘अयं सुप्पटिपदा सम्मापटिपदा’’ति पसादं जनेति। पसादनीये ठाने अप्पसादन्ति सुप्पटिपदाय सम्मापटिपदाय ‘‘अयं दुप्पटिपदा मिच्छापटिपदा’’ति अप्पसादं जनेतीति। सेसमेत्थ उत्तानमेव।&lt;br&gt;&#xA;१३७. सत्तमे द्वीसूति द्वीसु ओकासेसु द्वीसु कारणेसु। मिच्छापटिपज्जमानोति मिच्छापटिपत्तिं पटिपज्जमानो। मातरि च पितरि चाति मित्तविन्दको विय मातरि, अजातसत्तु विय पितरि। सुक्कपक्खो वुत्तनयेनेव वेदितब्बो।&lt;br&gt;&#xA;१३८. अट्ठमे तथागते च तथागतसावके चाति देवदत्तो विय तथागते, कोकालिको विय च तथागतसावके। सुक्कपक्खे आनन्दत्थेरो विय तथागते, नन्दगोपालकसेट्ठिपुत्तो विय च तथागतसावके।&lt;br&gt;&#xA;१३९. नवमे सचित्तवोदानन्ति सकचित्तस्स वोदानं, अट्ठन्नं समापत्तीनं एतं नामम्। न च किञ्चि लोके उपादियतीति लोके च रूपादीसु धम्मेसु किञ्चि एकं धम्मम्पि न गण्हाति न परामसति। एवमेत्थ अनुपादानं नाम दुतियो धम्मो होति। दसमेकादसमानि उत्तानत्थानेवाति।&lt;br&gt;&#xA;आयाचनवग्गो दुतियो।&lt;/p&gt;</description>
    </item>
    <item>
      <title>१२ (१३) ३. दानवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/12_13_3_dAnavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/12_13_3_dAnavaggavaNNanA/</guid>
      <description>&lt;p&gt;(१३) ३. दानवग्गवण्णना&lt;br&gt;&#xA;१४२. ततियस्स पठमे दानानीति दिय्यनकवसेन दानानि, देय्यधम्मस्सेतं नामम्। सवत्थुका वा चेतना दानं, सम्पत्तिपरिच्चागस्सेतं नामम्। आमिसदानन्ति चत्तारो पच्चया दिय्यनकवसेन आमिसदानं नाम। धम्मदानन्ति इधेकच्चो अमतपत्तिपटिपदं कथेत्वा देति, इदं धम्मदानं नाम।&lt;br&gt;&#xA;१४३. दुतिये चत्तारो पच्चया यजनकवसेन यागो नाम धम्मोपि यजनकवसेन यागोति वेदितब्बो।&lt;br&gt;&#xA;१४४. ततिये आमिसस्स चजनं आमिसचागो, धम्मस्स चजनं धम्मचागो। चतुत्थे उपसग्गमत्तं विसेसो।&lt;br&gt;&#xA;१४६. पञ्चमे चतुन्नं पच्चयानं भुञ्जनं आमिसभोगो, धम्मस्स भुञ्जनं धम्मभोगो। छट्ठे उपसग्गमत्तं विसेसो।&lt;br&gt;&#xA;१४८. सत्तमे चतुन्नं पच्चयानं संविभजनं आमिससंविभागो, धम्मस्स संविभजनं धम्मसंविभागो।&lt;br&gt;&#xA;१४९. अट्ठमे चतूहि पच्चयेहि सङ्गहो आमिससङ्गहो, धम्मेन सङ्गहो धम्मसङ्गहो।&lt;br&gt;&#xA;१५०. नवमे चतूहि पच्चयेहि अनुग्गण्हनं आमिसानुग्गहो, धम्मेन अनुग्गण्हनं धम्मानुग्गहो।&lt;br&gt;&#xA;१५१. दसमे चतूहि पच्चयेहि अनुकम्पनं आमिसानुकम्पा, धम्मेन अनुकम्पनं धम्मानुकम्पाति।&lt;br&gt;&#xA;दानवग्गो ततियो।&lt;/p&gt;</description>
    </item>
    <item>
      <title>१३ (१४) ४. सन्थारवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/13_14_4_santhAravaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/13_14_4_santhAravaggavaNNanA/</guid>
      <description>&lt;p&gt;(१४) ४. सन्थारवग्गवण्णना&lt;br&gt;&#xA;१५२. चतुत्थस्स पठमे चतूहि पच्चयेहि अत्तनो च परस्स च अन्तरपटिच्छादनवसेन सन्थरणं आमिससन्थारो, धम्मेन सन्थरणं धम्मसन्थारो। दुतिये उपसग्गमत्तं विसेसो।&lt;br&gt;&#xA;१५४. ततिये वुत्तप्पकारस्स आमिसस्स एसना आमिसेसना, धम्मस्स एसना धम्मेसना। चतुत्थे उपसग्गमत्तमेव विसेसो।&lt;br&gt;&#xA;१५६. पञ्चमे मत्थकप्पत्ता आमिसपरियेसना आमिसपरियेट्ठि, मत्थकप्पत्ताव धम्मपरियेसना धम्मपरियेट्ठीति वुत्ता।&lt;br&gt;&#xA;१५७. छट्ठे आमिसेन पूजनं आमिसपूजा, धम्मेन पूजनं धम्मपूजा।&lt;br&gt;&#xA;१५८. सत्तमे आतिथेय्यानीति आगन्तुकदानानि। अतिथेय्यानीतिपि पाठो।&lt;br&gt;&#xA;१५९. अट्ठमे आमिसं इज्झनकसमिज्झनकवसेन आमिसिद्धि, धम्मोपि इज्झनकसमिज्झनकवसेन धम्मिद्धि।&lt;br&gt;&#xA;१६०. नवमे आमिसेन वड्ढनं आमिसवुद्धि, धम्मेन वड्ढनं धम्मवुद्धि।&lt;br&gt;&#xA;१६१. दसमे रतिकरणट्ठेन आमिसं आमिसरतनं, धम्मो धम्मरतनम्।&lt;/p&gt;</description>
    </item>
    <item>
      <title>१४ (१५) ५. समापत्तिवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/14_15_5_samApattivaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/14_15_5_samApattivaggavaNNanA/</guid>
      <description>&lt;p&gt;(१५) ५. समापत्तिवग्गवण्णना&lt;br&gt;&#xA;१६४. पञ्चमस्स पठमे समापत्तिकुसलताति आहारसप्पायं उतुसप्पायं परिग्गण्हित्वा समापत्तिसमापज्जने छेकता। समापत्तिवुट्ठानकुसलताति यथापरिच्छेदेन गते काले वियत्तो हुत्वा उट्ठहन्तो वुट्ठानकुसलो नाम होति, एवं कुसलता।&lt;br&gt;&#xA;१६५. दुतिये अज्जवन्ति उजुभावो। मद्दवन्ति मुदुभावो।&lt;br&gt;&#xA;१६६. ततिये खन्तीति अधिवासनखन्ति। सोरच्चन्ति सुसील्यभावेन सुरतभावो।&lt;br&gt;&#xA;१६७. चतुत्थे साखल्यन्ति सण्हवाचावसेन सम्मोदमानभावो। पटिसन्थारोति आमिसेन वा धम्मेन वा पटिसन्थरणम्।&lt;br&gt;&#xA;१६८. पञ्चमे अविहिंसाति करुणापुब्बभागो। सोचेय्यन्ति सीलवसेन सुचिभावो। छट्ठसत्तमानि उत्तानत्थानेव।&lt;br&gt;&#xA;१७१. अट्ठमे पटिसङ्खानबलन्ति पच्चवेक्खणबलम्।&lt;br&gt;&#xA;१७२. नवमे मुट्ठस्सच्चे अकम्पनेन सतियेव सतिबलम्। उद्धच्चे अकम्पनेन समाधियेव समाधिबलम्।&lt;br&gt;&#xA;१७३. दसमे समथोति चित्तेकग्गता। विपस्सनाति सङ्खारपरिग्गाहकञ्ञाणम्।&lt;br&gt;&#xA;१७४. एकादसमे सीलविपत्तीति दुस्सील्यम्। दिट्ठिविपत्तीति मिच्छादिट्ठि।&lt;br&gt;&#xA;१७५. द्वादसमे सीलसम्पदाति परिपुण्णसीलता। दिट्ठिसम्पदाति सम्मादिट्ठिकभावो। तेन कम्मस्सकतसम्मादिट्ठि, झानसम्मादिट्ठि, विपस्सनासम्मादिट्ठि, मग्गसम्मादिट्ठि, फलसम्मादिट्ठीति सब्बापि पञ्चविधा सम्मादिट्ठि सङ्गहिता होति।&lt;br&gt;&#xA;१७६. तेरसमे सीलविसुद्धीति विसुद्धिसम्पापकं सीलम्। दिट्ठिविसुद्धीति विसुद्धिसम्पापिका चतुमग्गसम्मादिट्ठि, पञ्चविधापि वा सम्मादिट्ठि।&lt;br&gt;&#xA;१७७. चुद्दसमे दिट्ठिविसुद्धीति विसुद्धिसम्पापिका सम्मादिट्ठियेव। यथादिट्ठिस्स च पधानन्ति हेट्ठिममग्गसम्पयुत्तं वीरियम्। तञ्हि तस्सा दिट्ठिया अनुरूपत्ता ‘‘यथादिट्ठिस्स च पधान’’न्ति वुत्तम्।&lt;br&gt;&#xA;१७८. पन्नरसमे असन्तुट्ठिता च कुसलेसु धम्मेसूति अञ्ञत्र अरहत्तमग्गा कुसलेसु धम्मेसु असन्तुट्ठिभावो।&lt;br&gt;&#xA;१७९. सोळसमे मुट्ठस्सच्चन्ति मुट्ठस्सतिभावो। असम्पजञ्ञन्ति अञ्ञाणभावो।&lt;br&gt;&#xA;१८०. सत्तरसमे अपिलापनलक्खणा सति। सम्मा पजाननलक्खणं सम्पजञ्ञन्ति।&lt;br&gt;&#xA;समापत्तिवग्गो पञ्चमो। ततियपण्णासकं निट्ठितम्।&lt;/p&gt;</description>
    </item>
    <item>
      <title>१७-१८. पेय्यालवग्गादिवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/17-18_peyyAlavaggAdivaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/17-18_peyyAlavaggAdivaNNanA/</guid>
      <description>&lt;p&gt;१७-१८. पेय्यालवग्गादिवण्णना&lt;br&gt;&#xA;१६४-१८४. समनुञ्ञोति समानज्झासयो। रागस्साति पञ्चकामगुणिकरागस्स। अभिञ्ञायाति अभिजाननत्थम्। सुञ्ञतो समाधीतिआदीहि तीहिपि समाधीहि विपस्सनाव कथिता। विपस्सना हि निच्चाभिनिवेस-निच्चनिमित्त-निच्चपणिधिआदीनं अभावा इमानि नामानि लभति। परिञ्ञायाति परिजाननत्थम्। सेसपदेसुपि एसेव नयोति।&lt;br&gt;&#xA;पेय्यालवग्गादि निट्ठिता।&lt;br&gt;&#xA;मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;तिकनिपातस्स संवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;चतुक्कनिपात-अट्ठकथा&lt;br&gt;&#xA;१. पठमपण्णासकं&lt;/p&gt;</description>
    </item>
    <item>
      <title>२४ (६) १. ब्राह्मणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/24_6_1_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/24_6_1_brAhmaNavaggo/</guid>
      <description>&lt;p&gt;(६) १. ब्राह्मणवग्गो&lt;/p&gt;&#xA;&lt;h2 id=&#34;१-पठमदवबरहमणसततवणणन&#34;&gt;१. पठमद्वेब्राह्मणसुत्तवण्णना&lt;/h2&gt;&#xA;&lt;p&gt;५२. ब्राह्मणवग्गस्स पठमे जिण्णाति जराजिण्णा। वुद्धाति वयोवुद्धा। महल्लकाति जातिमहल्लका। अद्धगताति तयो अद्धे अतिक्कन्ता। वयोअनुप्पत्ताति ततियं वयं अनुप्पत्ता। येन भगवा तेनुपसङ्कमिंसूति पुत्तदारे अत्तनो वचनं अकरोन्ते दिस्वा ‘‘समणस्स गोतमस्स सन्तिकं गन्त्वा निय्यानिकमग्गं गवेसिस्सामा’’ति चिन्तेत्वा उपसङ्कमिंसु। मयमस्सु, भो गोतम, ब्राह्मणाति; भो गोतम, मयं ब्राह्मणा न खत्तिया नामच्चा न गहपतिकाति ब्राह्मणभावं जानापेत्वा जिण्णातिआदिमाहंसु। अकतभीरुत्ताणाति अकतभयपरित्ताणा। अवस्सयभूतं पतिट्ठाकम्मं अम्हेहि न कतन्ति दस्सेन्ति। तग्घाति एकंसत्थे निपातो, सम्पटिच्छनत्थे वा। एकन्तेन तुम्हे एवरूपा, अहम्पि खो एतं सम्पटिच्छामीति च दस्सेति। उपनीयतीति उपसंहरीयति। अयं हि जातिया जरं उपनीयति, जराय ब्याधिं, ब्याधिना मरणं, मरणेन पुन जातिम्। तेन वुत्तं – ‘‘उपनीयती’’ति।&lt;br&gt;&#xA;इदानि यस्मा ते ब्राह्मणा महल्लकत्ता पब्बजित्वापि वत्तं पूरेतुं न सक्खिस्सन्ति, तस्मा ने पञ्चसु सीलेसु पतिट्ठापेन्तो भगवा योध कायेन संयमोतिआदिमाह। तत्थ कायेन संयमोति कायद्वारेन संवरो। सेसेसुपि एसेव नयो। तं तस्स पेतस्साति तं पुञ्ञं तस्स परलोकं गतस्स तायनट्ठेन ताणं, निलीयनट्ठेन लेणं, पतिट्ठानट्ठेन दीपो, अवस्सयनट्ठेन सरणं, उत्तमगतिवसेन परायणञ्च होतीति दस्सेति। गाथा उत्तानत्थायेव। एवं ते ब्राह्मणा तथागतेन पञ्चसु सीलेसु समादपिता यावजीवं पञ्च सीलानि रक्खित्वा सग्गे निब्बत्तिंसु।&lt;/p&gt;</description>
    </item>
    <item>
      <title>२५ (७) २. महावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/25_7_2_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/25_7_2_mahAvaggo/</guid>
      <description>&lt;p&gt;(७) २. महावग्गो&lt;/p&gt;&#xA;&lt;h2 id=&#34;१-ततथयतनसततवणणन&#34;&gt;१. तित्थायतनसुत्तवण्णना&lt;/h2&gt;&#xA;&lt;p&gt;६२. दुतियस्स पठमे तित्थायतनानीति तित्थभूतानि आयतनानि, तित्थियानं वा आयतनानि। तत्थ तित्थं जानितब्बं, तित्थकरा जानितब्बा, तित्थिया जानितब्बा, तित्थियसावका जानितब्बा। तित्थं नाम द्वासट्ठि दिट्ठियो। तित्थिकरा नाम तासं दिट्ठीनं उप्पादका। तित्थिया नाम येसं ता दिट्ठियो रुच्चन्ति खमन्ति। तित्थियसावका नाम तेसं पच्चयदायका। आयतनन्ति ‘‘कम्बोजो अस्सानं आयतनं, गुन्नं दक्खिणापथो आयतन’’न्ति एत्थ सञ्जातिट्ठानं आयतनं नाम।&lt;br&gt;&#xA;‘‘मनोरमे आयतने, सेवन्ति नं विहङ्गमा।&lt;br&gt;&#xA;छायं छायत्थिनो यन्ति, फलत्थं फलभोजिनो’’ति॥ (अ॰ नि॰ ५.३८) –&lt;br&gt;&#xA;एत्थ समोसरणट्ठानम्। ‘‘पञ्चिमानि, भिक्खवे, विमुत्तायतनानी’’ति (अ॰ नि॰ ५.२६) एत्थ कारणम्। तं इध सब्बम्पि लब्भति। सब्बेपि हि दिट्ठिगतिका सञ्जायमाना इमेसुयेव तीसु ठानेसु सञ्जायन्ति, समोसरणमानापि एतेसुयेव तीसु ठानेसु समोसरन्ति सन्निपतन्ति, दिट्ठिगतिकभावे च नेसं एतानेव तीणि कारणानीति तित्थभूतानि सञ्जातिआदिना अत्थेन आयतनानीतिपि तित्थायतनानि। तेनेवत्थेन तित्थियानं आयतनानीतिपि तित्थायतनानि। समनुयुञ्जियमानानीति का नामेता दिट्ठियोति एवं पुच्छियमानानि। समनुगाहियमानानीति किंकारणा एता दिट्ठियो उप्पन्नाति एवं सम्मा अनुग्गाहियमानानि। समनुभासियमानानीति पटिनिस्सज्जेथ एतानि पापकानि दिट्ठिगतानीति एवं सम्मा अनुसासियमानानि। अपिच तीणिपि एतानि अनुयोगपुच्छावेवचनानेव। तेन वुत्तं अट्ठकथायं – ‘‘समनुयुञ्जतीति वा समनुग्गाहतीति वा समनुभासतीति वा एसेसे एकट्ठे समे समभागे तज्जाते तञ्ञेवा’’ति।&lt;br&gt;&#xA;परम्पि गन्त्वाति आचरियपरम्परा लद्धिपरम्परा अत्तभावपरम्पराति एतेसु यंकिञ्चि परम्परं गन्त्वापि। अकिरियाय सण्ठहन्तीति अकिरियमत्ते संतिट्ठन्ति। ‘‘अम्हाकं आचरियो पुब्बेकतवादी, अम्हाकं पाचरियो पुब्बेकतवादी, अम्हाकं आचरियपाचरियो पुब्बेकतवादी। अम्हाकं आचरियो इस्सरनिम्मानवादी , अम्हाकं पाचरियो इस्सरनिम्मानवादी, अम्हाकं आचरियपाचरियो इस्सरनिम्मानवादी। अम्हाकं आचरियो अहेतुअपच्चयवादी, अम्हाकं पाचरियो अहेतुअपच्चयवादी, अम्हाकं आचरियपाचरियो अहेतुअपच्चयवादी’’ति एवं गच्छन्तानि हि एतानि आचरियपरम्परं गच्छन्ति नाम। ‘‘अम्हाकं आचरियो पुब्बेकतलद्धिको, अम्हाकं पाचरियो…पे॰… अम्हाकं आचरियपाचरियो अहेतुअपच्चयलद्धिको’’ति एवं गच्छन्तानि लद्धिपरम्परं गच्छन्ति नाम। ‘‘अम्हाकं आचरियस्स अत्तभावो पुब्बेकतहेतु, अम्हाकं पाचरियस्स…पे॰… अम्हाकं आचरियपाचरियस्स अत्तभावो अहेतु अपच्चयो’’ति एवं गच्छन्तानि अत्तभावपरम्परं गच्छन्ति नाम। एवं पन सुविदूरम्पि गच्छन्तानि अकिरियमत्तेयेव सण्ठहन्ति, एकोपि एतेसं दिट्ठिगतिकानं कत्ता वा कारेता वा न पञ्ञायति।&lt;br&gt;&#xA;पुरिसपुग्गलोति सत्तो। कामञ्च पुरिसोतिपि वुत्ते पुग्गलोतिपि वुत्ते सत्तोयेव वुत्तो होति, अयं पन सम्मुतिकथा नाम यो यथा जानाति, तस्स तथा वुच्चति। पटिसंवेदेतीति अत्तनो सन्ताने उप्पन्नं जानाति पटिसंविदितं करोति, अनुभवति वा। पुब्बेकतहेतूति पुब्बेकतकारणा, पुब्बेकतकम्मपच्चयेनेव पटिसंवेदेतीति अत्थो। इमिना कम्मवेदनञ्च किरियवेदनञ्च पटिक्खिपित्वा एकं विपाकवेदनमेव सम्पटिच्छन्ति। ये वा इमे पित्तसमुट्ठाना आबाधा सेम्हसमुट्ठाना वातसमुट्ठाना सन्निपातिका उतुपरिणामजा विसमपरिहारजा ओपक्कमिका आबाधा कम्मविपाकजा आबाधाति अट्ठ रोगा वुत्ता, तेसु सत्त पटिक्खिपित्वा एकं विपाकवेदनंयेव सम्पटिच्छन्ति। येपिमे दिट्ठधम्मवेदनीयं उपपज्जवेदनीयं अपरपरियायवेदनीयन्ति तयो कम्मरासयो वुत्ता, तेसुपि द्वे पटिबाहित्वा एकं अपरपरियायकम्मंयेव सम्पटिच्छन्ति। येपिमे दिट्ठधम्मवेदनीयो विपाको उपपज्जवेदनीयो अपरपरियायवेदनीयोति तयो विपाकरासयो वुत्ता, तेसुपि द्वे पटिबाहित्वा एकं अपरपरियायविपाकमेव सम्पटिच्छन्ति। येपिमे कुसलचेतना अकुसलचेतना विपाकचेतना किरियचेतनाति चत्तारो चेतनारासयो वुत्ता, तेसुपि तयो पटिबाहित्वा एकं विपाकचेतनंयेव सम्पटिच्छन्ति।&lt;br&gt;&#xA;इस्सरनिम्मानहेतूति इस्सरनिम्मानकारणा, इस्सरेन निम्मितत्ता पटिसंवेदेतीति अत्थो। अयं हि तेसं अधिप्पायो – इमा तिस्सो वेदना पच्चुप्पन्ने अत्तना कतमूलकेन वा आणत्तिमूलकेन वा पुब्बेकतेन वा अहेतुअपच्चया वा पटिसंवेदितुं नाम न सक्का, इस्सरनिम्मानकारणायेव पन इमा पटिसंवेदेतीति। एवंवादिनो पनेते हेट्ठा वुत्तेसु अट्ठसु रोगेसु एकम्पि असम्पटिच्छित्वा सब्बे पटिबाहन्ति, हेट्ठा वुत्तेसु च तीसु कम्मरासीसु तीसु विपाकरासीसु चतूसु चेतनारासीसु एकम्पि असम्पटिच्छित्वा सब्बेपि पटिबाहन्ति।&lt;br&gt;&#xA;अहेतुअपच्चयाति हेतुञ्च पच्चयञ्च विना, अकारणेनेव पटिसंवेदेतीति अत्थो। अयञ्हि नेसं अधिप्पायो – इमा तिस्सो वेदना पच्चुप्पन्ने अत्तना कतमूलकेन वा आणत्तिमूलकेन वा पुब्बेकतेन वा इस्सरनिम्मानहेतुना वा पटिसंवेदितुं नाम न सक्का, अहेतुअपच्चयायेव पन इमा पटिसंवेदेतीति। एवंवादिनो पनेते हेट्ठा वुत्तेसु रोगादीसु एकम्पि असम्पटिच्छित्वा सब्बं पटिबाहन्ति।&lt;br&gt;&#xA;एवं सत्था मातिकं निक्खिपित्वा इदानि तं विभजित्वा दस्सेतुं तत्र, भिक्खवेतिआदिमाह। तत्थ एवं वदामीति लद्धिपतिट्ठापनत्थं एवं वदामीति दस्सेति। लद्धिञ्हि अप्पतिट्ठापेत्वा निग्गय्हमाना लद्धितो लद्धिं सङ्कमन्ति, भो गोतम, न मयं पुब्बेकतवादं वदामातिआदीनि वदन्ति। लद्धिया पन पतिट्ठापिताय सङ्कमितुं अलभन्ता सुनिग्गहिता होन्ति, इति नेसं लद्धिपतिट्ठापनत्थं एवं वदामीति आह। तेनहायस्मन्तोति तेन हि आयस्मन्तो। किं वुत्तं होति – यदि एतं सच्चं, एवं सन्ते तेन तुम्हाकं वादेन। पाणातिपातिनो भविस्सन्ति पुब्बेकतहेतूति ये केचि लोके पाणं अतिपातेन्ति, सब्बे ते पुब्बेकतहेतु पाणातिपातिनो भविस्सन्ति। किंकारणा? न हि पाणातिपातकम्मं अत्तना कतमूलकेन न आणत्तिमूलकेन न इस्सरनिम्मानहेतुना न अहेतुअपच्चया सक्का पटिसंवेदेतुं, पुब्बेकतहेतुयेव पटिसंवेदेतीति अयं वो लद्धि। यथा च पाणातिपातिनो, एवं पाणातिपाता विरमन्तापि पुब्बेकतहेतुयेव विरमिस्सन्तीति। इति भगवा तेसंयेव लद्धिं गहेत्वा तेसं निग्गहं आरोपेति। इमिना नयेन अदिन्नादायिनोतिआदीसुपि योजना वेदितब्बा।&lt;br&gt;&#xA;सारतो पच्चागच्छतन्ति सारभावेन गण्हन्तानम्। छन्दोति कत्तुकम्यताछन्दो। इदं वा करणीयं इदं वा अकरणीयन्ति एत्थ अयं अधिप्पायो – इदं वा करणीयन्ति कत्तब्बस्स करणत्थाय, इदं वा अकरणीयन्ति अकत्तब्बस्स अकरणत्थाय कत्तुकम्यता वा पच्चत्तपुरिसकारो वा न होति। छन्दवायामेसु वा असन्तेसु ‘‘इदं कत्तब्ब’’न्तिपि ‘‘इदं न कत्तब्ब’’न्तिपि न होति। इति करणीयाकरणीये खो पन सच्चतो थेततो अनुपलब्भियमानेति एवं कत्तब्बे च अकत्तब्बे च भूततो थिरतो अपञ्ञायमाने अलब्भमाने। यदि हि कत्तब्बं कातुं अकत्तब्बतो च विरमितुं लभेय्य, करणीयाकरणीयं सच्चतो थेततो उपलब्भेय्य। यस्मा पन उभयम्पि तं एस नुपलब्भति, तस्मा तं सच्चतो थेततो न उपलब्भति, एवं तस्मिं च अनुपलब्भियमानेति अत्थो। मुट्ठस्सतीनन्ति नट्ठस्सतीनं विस्सट्ठस्सतीनम्। अनारक्खानं विहरतन्ति छसु द्वारेसु निरारक्खानं विहरन्तानम्। न होति पच्चत्तं सहधम्मिको समणवादोति एवं भूतानं तुम्हाकं वा अञ्ञेसं वा मयं समणाति पच्चत्तं सकारणो समणवादो न होति न इज्झति। समणापि हि पुब्बेकतकारणायेव होन्ति, अस्समणापि पुब्बेकतकारणायेवाति। सहधम्मिकोति सकारणो। निग्गहो होतीति मम निग्गहो होति, ते पन निग्गहिता होन्तीति।&lt;br&gt;&#xA;एवं पुब्बेकतवादिनो निग्गहेत्वा इदानि इस्सरनिम्मानवादिनो निग्गहेतुं तत्र, भिक्खवेतिआदिमाह। तस्सत्थो पुब्बेकतवादे वुत्तनयेनेव वेदितब्बो, तथा अहेतुकवादेपि।&lt;br&gt;&#xA;एवं इमेसं तित्थायतनानं परम्पि गन्त्वा अकिरियाय सण्ठहनभावेन तुच्छभावं अनिय्यानिकभावं, असारभावेन थुसकोट्टनसदिसतं आपज्जनभावेन अग्गिसञ्ञाय धममानखज्जुपनकसरिक्खतं तंदिट्ठिकानं पुरिमस्सपि मज्झिमस्सपि पच्छिमस्सपि अत्थदस्सनताय अभावेन अन्धवेणूपमतं सद्दमत्तेनेव तानि गहेत्वा सारदिट्ठिकानं पथवियं पतितस्स बेलुवपक्कस्स दद्दभायितसद्दं सुत्वा ‘‘पथवी संवट्टमाना आगच्छती’’ति सञ्ञाय पलायन्तेन ससकेन सरिक्खभावञ्च दस्सेत्वा इदानि अत्तना देसितस्स धम्मस्स सारभावञ्चेव निय्यानिकभावञ्च दस्सेतुं अयं खो पन, भिक्खवेतिआदिमाह। तत्थ अनिग्गहितोति अञ्ञेहि अनिग्गहितो निग्गहेतुं असक्कुणेय्यो। असंकिलिट्ठोति निक्किलेसो परिसुद्धो, ‘‘संकिलिट्ठं नं करिस्सामा’’ति पवत्तेहिपि तथा कातुं असक्कुणेय्यो। अनुपवज्जोति उपवादविनिमुत्तो। अप्पटिकुट्ठोति ‘‘किं इमिना हरथ न’’न्ति एवं अप्पटिबाहितो , अनुपक्कुट्ठो वा। विञ्ञूहीति पण्डितेहि। अपण्डितानञ्हि अजानित्वा कथेन्तानं वचनं अप्पमाणम्। तस्मा विञ्ञूहीति आह।&lt;br&gt;&#xA;इदानि तस्स धम्मस्स दस्सनत्थं ‘‘कतमो च, भिक्खवे’’ति पञ्हं पुच्छित्वा ‘‘इमा छ धातुयो’’तिआदिना नयेन मातिकं निक्खिपित्वा यथापटिपाटिया विभजित्वा दस्सेन्तो पुन इमा छ धातुयोतिआदिमाह। तत्थ धातुयोति सभावा। निज्जीवनिस्सत्तभावप्पकासको हि सभावट्ठो धात्वट्ठो नाम। फस्सायतनानीति विपाकफस्सानं आकरट्ठेन आयतनानि। मनोपविचाराति वितक्कविचारपादेहि अट्ठारससु ठानेसु मनस्स उपविचारा।&lt;br&gt;&#xA;पथवीधातूति पतिट्ठाधातु। आपोधातूति आबन्धनधातु। तेजोधातूति परिपाचनधातु। वायोधातूति वित्थम्भनधातु। आकासधातूति असम्फुट्ठधातु। विञ्ञाणधातूति विजाननधातु। एवमिदं धातुकम्मट्ठानं आगतम्। तं खो पनेतं सङ्खेपतो आगतट्ठाने सङ्खेपतोपि वित्थारतोपि कथेतुं वट्टति। वित्थारतो आगतट्ठाने सङ्खेपतो कथेतुं न वट्टति, वित्थारतोव वट्टति। इमस्मिं पन तित्थायतनसुत्ते इदं सङ्खेपतो छधातुवसेन कम्मट्ठानं आगतम्। तं उभयथापि कथेतुं वट्टति।&lt;br&gt;&#xA;सङ्खेपतो छधातुवसेन कम्मट्ठानं परिग्गण्हन्तोपि एवं परिग्गण्हाति – पथवीधातु आपोधातु तेजोधातु वायोधातूति इमानि चत्तारि महाभूतानि, आकासधातु उपादारूपम्। एकस्मिं च उपादारूपे दिट्ठे सेसानि तेवीसति दिट्ठानेवाति सल्लक्खेतब्बानि। विञ्ञाणधातूति चित्तं विञ्ञाणक्खन्धो होति, तेन सहजाता वेदना वेदनाक्खन्धो, सञ्ञा सञ्ञाक्खन्धो, फस्सो च चेतना च सङ्खारक्खन्धोति इमे चत्तारो अरूपक्खन्धा नाम। चत्तारि पन महाभूतानि चतुन्नञ्च महाभूतानं उपादारूपं रूपक्खन्धो नाम। तत्थ चत्तारो अरूपक्खन्धा नामं, रूपक्खन्धो रूपन्ति नामञ्च रूपञ्चाति द्वेयेव धम्मा होन्ति, ततो उद्धं सत्तो वा जीवो वा नत्थीति एवं एकस्स भिक्खुनो सङ्खेपतो छधातुवसेन अरहत्तसम्पापकं कम्मट्ठानं वेदितब्बम्।&lt;br&gt;&#xA;वित्थारतो परिग्गण्हन्तो पन चत्तारि महाभूतानि परिग्गण्हित्वा आकासधातुपरिग्गहानुसारेन तेवीसति उपादारूपानि परिग्गण्हाति। अथ नेसं पच्चयं उपपरिक्खन्तो पुन चत्तारेव महाभूतानि दिस्वा तेसु पथवीधातु वीसतिकोट्ठासा, आपोधातु द्वादस, तेजोधातु चत्तारो, वायोधातु छकोट्ठासाति कोट्ठासवसेन समोधानेत्वा द्वाचत्तालीस महाभूतानि च ववत्थपेत्वा तेसु तेवीसति उपादारूपानि पक्खिपित्वा पञ्चसट्ठि रूपानि ववत्थपेति। तानि च वत्थुरूपेन सद्धिं छसट्ठि होन्तीति छसट्ठि रूपानि पस्सति। विञ्ञाणधातु पन लोकियचित्तवसेन एकासीति चित्तानि। तानि सब्बानिपि विञ्ञाणक्खन्धो नाम होति। तेहि सहजाता वेदनादयोपि तत्तकायेवाति एकासीति वेदना वेदनाक्खन्धो, एकासीति सञ्ञा सञ्ञाक्खन्धो, एकासीति चेतना सङ्खारक्खन्धोति इमे चत्तारो अरूपक्खन्धा तेभूमकवसेन गय्हमाना चतुवीसाधिकानि तीणि धम्मसतानि होन्तीति इति इमे च अरूपधम्मा छसट्ठि च रूपधम्माति सब्बेपि समोधानेत्वा नामञ्च रूपञ्चाति द्वेव धम्मा होन्ति, ततो उद्धं सत्तो वा जीवो वा नत्थीति नामरूपवसेन पञ्चक्खन्धे ववत्थपेत्वा तेसं पच्चयं परियेसन्तो अविज्जापच्चया तण्हापच्चया कम्मपच्चया आहारपच्चयाति एवं पच्चयं दिस्वा ‘‘अतीतेपि इमेहि पच्चयेहि इदं वट्टं पवत्तित्थ, अनागतेपि एतेहि पच्चयेहि पवत्तिस्सति, एतरहिपि एतेहियेव पवत्तती’’ति तीसु कालेसु कङ्खं वितरित्वा अनुक्कमेन पटिपज्जमानो अरहत्तं पापुणाति। एवं वित्थारतोपि छधातुवसेन अरहत्तसम्पापकं कम्मट्ठानं वेदितब्बम्।&lt;br&gt;&#xA;चक्खु फस्सायतनन्ति सुवण्णादीनं सुवण्णादिआकरो विय द्वे चक्खुविञ्ञाणानि द्वे सम्पटिच्छनानि तीणि सन्तीरणानीति इमेहि सत्तहि विञ्ञाणेहि सहजातानं सत्तन्नं फस्सानं समुट्ठानट्ठेन आकरोति आयतनम्। सोतं फस्सायतनन्तिआदीसुपि एसेव नयो। मनो फस्सायतनन्ति एत्थ पन द्वावीसति विपाकफस्सा योजेतब्बा। इति हिदं छफस्सायतनानं वसेन कम्मट्ठानं आगतम्। तं सङ्खेपतोपि वित्थारतोपि कथेतब्बम्। सङ्खेपतो ताव – एत्थ हि पुरिमानि पञ्च आयतनानि उपादारूपं, तेसु दिट्ठेसु अवसेसं उपादारूपं दिट्ठमेव होति। छट्ठं आयतनं चित्तं, तं विञ्ञाणक्खन्धो होति, तेन सहजाता वेदनादयो सेसा तयो अरूपक्खन्धाति हेट्ठा वुत्तनयेनेव सङ्खेपतो च वित्थारतो च अरहत्तसम्पापकं कम्मट्ठानं वेदितब्बम्।&lt;br&gt;&#xA;चक्खुना रूपं दिस्वाति चक्खुविञ्ञाणेन रूपं पस्सित्वा। सोमनस्सट्ठानियन्ति सोमनस्सस्स कारणभूतम्। उपविचरतीति तत्थ मनं चारेन्तो उपविचरति। सेसपदेसुपि एसेव नयो । एत्थ च इट्ठं वा होतु अनिट्ठं वा, यं रूपं दिस्वा सोमनस्सं उप्पज्जति, तं सोमनस्सट्ठानियं नाम। यं दिस्वा दोमनस्सं उप्पज्जति, तं दोमनस्सट्ठानियं नाम। यं दिस्वा उपेक्खा उप्पज्जति, तं उपेक्खाट्ठानियं नामाति वेदितब्बम्। सद्दादीसुपि एसेव नयो। इति इदं सङ्खेपतो कम्मट्ठानं आगतम्। तं खो पनेतं सङ्खेपतो आगतट्ठाने सङ्खेपतोपि वित्थारतोपि कथेतुं वट्टति। वित्थारतो आगतट्ठाने सङ्खेपतो कथेतुं न वट्टति। इमस्मिं पन तित्थायतनसुत्ते इदं सङ्खेपतो अट्ठारसमनोपविचारवसेन कम्मट्ठानं आगतम्। तं सङ्खेपतोपि वित्थारतोपि कथेतुं वट्टति।&lt;br&gt;&#xA;तत्थ सङ्खेपतो ताव – चक्खु सोतं घानं जिव्हा कायो, रूपं सद्दो गन्धो रसोति इमानि नव उपादारूपानि, तेसु दिट्ठेसु सेसं उपादारूपं दिट्ठमेव होति। फोट्ठब्बं तीणि महाभूतानि, तेहि दिट्ठेहि चतुत्थं दिट्ठमेव होति। मनो विञ्ञाणक्खन्धो, तेन सहजाता वेदनादयो तयो अरूपक्खन्धाति हेट्ठा वुत्तनयेनेव सङ्खेपतो च वित्थारतो च अरहत्तसम्पापकं कम्मट्ठानं वेदितब्बम्।&lt;br&gt;&#xA;अरियसच्चानीति अरियभावकरानि, अरियपटिविद्धानि वा सच्चानि। अयमेत्थ सङ्खेपो, वित्थारतो पनेतं पदं विसुद्धिमग्गे (विसुद्धि॰ २.५२९) पकासितम्। छन्नं, भिक्खवे, धातूनन्ति इदं किमत्थं आरद्धं? सुखावबोधनत्थम्। यस्स हि तथागतो द्वादसपदं पच्चयावट्टं कथेतुकामो होति, तस्स गब्भावक्कन्ति वट्टं दस्सेति। गब्भावक्कन्ति वट्टस्मिं हि दस्सिते कथेतुम्पि सुखं होति परं अवबोधे उतुम्पीति सुखावबोधनत्थं इदमारद्धन्ति वेदितब्बम्। तत्थ छन्नं धातूनन्ति हेट्ठा वुत्तानंयेव पथवीधातुआदीनम्। उपादायाति पटिच्च। एतेन पच्चयमत्तं दस्सेति। इदं वुत्तं होति ‘‘छधातुपच्चया गब्भस्सावक्कन्ति होती’’ति। कस्स छन्नं धातूनं पच्चयेन, किं मातु, उदाहु पितूति? न मातु न पितु, पटिसन्धिग्गण्हनकसत्तस्सेव पन छन्नं धातूनं पच्चयेन गब्भस्सावक्कन्ति नाम होति। गब्भो च नामेस निरयगब्भो तिरच्छानयोनिगब्भो पेत्तिविसयगब्भो मनुस्सगब्भो देवगब्भोति नानप्पकारो होति। इमस्मिं पन ठाने मनुस्सगब्भो अधिप्पेतो। अवक्कन्ति होतीति ओक्कन्ति निब्बत्ति पातुभावो होति, कथं होतीति? तिण्णं सन्निपातेन। वुत्तञ्हेतं –&lt;br&gt;&#xA;‘‘तिण्णं खो पन, भिक्खवे, सन्निपाता गब्भस्सावक्कन्ति होति। कतमेसं तिण्णं ? इध मातापितरो च सन्निपतिता होन्ति, माता च न उतुनी होति, गन्धब्बो च न पच्चुपट्ठितो होति। नेव ताव गब्भस्सावक्कन्ति होति। इध मातापितरो च सन्निपतिता होन्ति, माता च उतुनी होति, गन्धब्बो च न पच्चुपट्ठितो होति, नेव ताव गब्भस्सावक्कन्ति होति। यतो च खो, भिक्खवे, मातापितरो च सन्निपतिता होन्ति, माता च उतुनी होति, गन्धब्बो च पच्चुपट्ठितो होति। एवं तिण्णं सन्निपाता गब्भस्सावक्कन्ति होती’’ति (म॰ नि॰ १.४०८)।&lt;br&gt;&#xA;ओक्कन्तिया सति नामरूपन्ति ‘‘विञ्ञाणपच्चया नामरूप’’न्ति वुत्तट्ठाने वत्थुदसकं कायदसकं भावदसकं तयो अरूपिनो खन्धाति तेत्तिंस धम्मा गहिता, इमस्मिं पन ‘‘ओक्कन्तिया सति नामरूप’’न्ति वुत्तट्ठाने विञ्ञाणक्खन्धम्पि पक्खिपित्वा गब्भसेय्यकानं पटिसन्धिक्खणे चतुत्तिंस धम्मा गहिताति वेदितब्बा। नामरूपपच्चया सळायतनन्तिआदीहि यथेव ओक्कन्तिया सति नामरूपपातुभावो दस्सितो, एवं नामरूपे सति सळायतनपातुभावो, सळायतने सति फस्सपातुभावो, फस्से सति वेदनापातुभावो दस्सितो।&lt;br&gt;&#xA;वेदियमानस्साति एत्थ वेदनं अनुभवन्तोपि वेदियमानोति वुच्चति जानन्तोपि। ‘‘वेदियामहं, भन्ते, वेदियतीति मं सङ्घो धारेतू’’ति (चूळव॰ अट्ठ॰ १०२) एत्थ हि अनुभवन्तो वेदियमानो नाम, ‘‘सुखं वेदनं वेदियमानो सुखं वेदनं वेदियामीति पजानाती’’ति (म॰ नि॰ १.११३; दी॰ नि॰ २.३८०; विभ॰ ३६३) एत्थ जानन्तो। इधापि जानन्तोव अधिप्पेतो। इदं दुक्खन्ति पञ्ञपेमीति एवं जानन्तस्स सत्तस्स ‘‘इदं दुक्खं एत्तकं दुक्खं, नत्थि इतो उद्धं दुक्ख’’न्ति पञ्ञपेमि बोधेमि जानापेमि। अयं दुक्खसमुदयोतिआदीसुपि एसेव नयो।&lt;br&gt;&#xA;तत्थ दुक्खादीसु अयं सन्निट्ठानकथा – ठपेत्वा हि तण्हं तेभूमका पञ्चक्खन्धा दुक्खं नाम, तस्सेव पभाविका पुब्बतण्हा दुक्खसमुदयो नाम, तेसं द्विन्नम्पि सच्चानं अनुप्पत्तिनिरोधो दुक्खनिरोधो नाम, अरियो अट्ठङ्गिको मग्गो दुक्खनिरोधगामिनी पटिपदा नाम। इति भगवा ओक्कन्तिया सति नामरूपन्ति कथेन्तोपि वेदियमानस्स जानमानस्सेव कथेसि, नामरूपपच्चया सळायतनन्ति कथेन्तोपि, सळायतनपच्चया फस्सोति कथेन्तोपि, फस्सपच्चया वेदनाति कथेन्तोपि, वेदियमानस्स खो पनाहं, भिक्खवे, इदं दुक्खन्ति पञ्ञपेमीति कथेन्तोपि , अयं दुक्खसमुदयोति, अयं दुक्खनिरोधोति, अयं दुक्खनिरोधगामिनी पटिपदाति पञ्ञपेमीति कथेन्तोपि वेदियमानस्स जानमानस्सेव कथेसि।&lt;br&gt;&#xA;इदानि तानि पटिपाटिया ठपितानि सच्चानि वित्थारेन्तो कतमञ्च, भिक्खवेतिआदिमाह। तं सब्बं सब्बाकारेन विसुद्धिमग्गे (विसुद्धि॰ २.५३७) वित्थारितमेव। तत्थ वुत्तनयेनेव वेदितब्बम्। अयं पन विसेसो – तत्थ ‘‘दुक्खसमुदयं अरियसच्चं यायं तण्हा पोनोब्भविका’’ति (म॰ नि॰ १.१३३; दी॰ नि॰ २.४००; विभ॰ २०३) इमाय तन्तिया आगतं, इध ‘‘अविज्जापच्चया सङ्खारा’’ति पच्चयाकारवसेन। तत्थ च दुक्खनिरोधं अरियसच्चं ‘‘यो तस्सायेव तण्हाय असेसविरागनिरोधो’’ति (म॰ नि॰ १.१३४; दी॰ नि॰ २.४०१; विभ॰ २०४) इमाय तन्तिया आगतं, इध ‘‘अविज्जायत्वेव असेसविरागनिरोधा’’ति पच्चयाकारनिरोधवसेन।&lt;br&gt;&#xA;तत्थ असेसविरागनिरोधाति असेसविरागेन च असेसनिरोधेन च। उभयम्पेतं अञ्ञमञ्ञवेवचनमेव। सङ्खारनिरोधोति सङ्खारानं अनुप्पत्तिनिरोधो होति। सेसपदेसुपि एसेव नयो। इमेहि पन पदेहि यं आगम्म अविज्जादयो निरुज्झन्ति, अत्थतो तं निब्बानं दीपितं होति। निब्बानञ्हि अविज्जानिरोधोतिपि सङ्खारनिरोधोतिपि एवं तेसं तेसं धम्मानं निरोधनामेन कथीयति। केवलस्साति सकलस्स। दुक्खक्खन्धस्साति वट्टदुक्खरासिस्स। निरोधो होतीति अप्पवत्ति होति। तत्थ यस्मा अविज्जादीनं निरोधो नाम खीणाकारोपि वुच्चति अरहत्तम्पि निब्बानम्पि, तस्मा इध खीणाकारदस्सनवसेन द्वादससु ठानेसु अरहत्तं, द्वादससुयेव निब्बानं कथितन्ति वेदितब्बम्। इदं वुच्चतीति एत्थ निब्बानमेव सन्धाय इदन्ति वुत्तम्। अट्ठङ्गिकोति न अट्ठहि अङ्गेहि विनिमुत्तो अञ्ञो मग्गो नाम अत्थि। यथा पन पञ्चङ्गिकं तूरियन्ति वुत्ते पञ्चङ्गमत्तमेव तूरियन्ति वुत्तं होति, एवमिधापि अट्ठङ्गिकमत्तमेव मग्गो होतीति वेदितब्बो। अनिग्गहितोति न निग्गहितो। निग्गण्हन्तो हि हापेत्वा वा दस्सेति वड्ढेत्वा वा तं परिवत्तेत्वा वा। तत्थ यस्मा चत्तारि अरियसच्चानि ‘‘न इमानि चत्तारि, द्वे वा तीणि वा’’ति एवं हापेत्वापि ‘‘पञ्च वा छ वा’’ति एवं वड्ढेत्वापि ‘‘न इमानि चत्तारि अरियसच्चानि, अञ्ञानेव चत्तारि अरियसच्चानी’’ति दस्सेतुं न सक्का। तस्मा अयं धम्मो अनिग्गहितो नाम। सेसं सब्बत्थ उत्तानमेवाति।&lt;/p&gt;</description>
    </item>
    <item>
      <title>२६ (८) ३. आनन्दवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/26_8_3_Anandavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/26_8_3_Anandavaggo/</guid>
      <description>&lt;p&gt;(८) ३. आनन्दवग्गो&lt;/p&gt;&#xA;&lt;h2 id=&#34;१-छननसततवणणन&#34;&gt;१. छन्नसुत्तवण्णना&lt;/h2&gt;&#xA;&lt;p&gt;७२. ततियस्स पठमे छन्नोति एवंनामको छन्नपरिब्बाजको। तुम्हेपि, आवुसोति, आवुसो, यथा मयं रागादीनं पहानं पञ्ञापेम, किं एवं तुम्हेपि पञ्ञापेथाति पुच्छति। ततो थेरो ‘‘अयं परिब्बाजको अम्हे रागादीनं पहानं पञ्ञापेमाति वदति, नत्थि पनेतं बाहिरसमये’’ति तं पटिक्खिपन्तो मयं खो, आवुसोतिआदिमाह। तत्थ खोति अवधारणत्थे निपातो, मयमेव पञ्ञापेमाति अत्थो। ततो परिब्बाजको चिन्तेसि ‘‘अयं थेरो बाहिरसमयं लुञ्चित्वा हरन्तो ‘मयमेवा’ति आह। किं नु खो आदीनवं दिस्वा एते एतेसं पहानं पञ्ञापेन्ती’’ति। अथ थेरं पुच्छन्तो किं पन तुम्हेतिआदिमाह। थेरो तस्स ब्याकरोन्तो रत्तो खोतिआदिमाह। तत्थ अत्तत्थन्ति दिट्ठधम्मिकसम्परायिकं लोकियलोकुत्तरं अत्तनो अत्थम्। परत्थउभयत्थेसुपि एसेव नयो।&lt;br&gt;&#xA;अन्धकरणोतिआदीसु यस्स रागो उप्पज्जति, तं यथाभूतदस्सननिवारणेन अन्धं करोतीति अन्धकरणो। पञ्ञाचक्खुं न करोतीति अचक्खुकरणो। ञाणं न करोतीति अञ्ञाणकरणो। कम्मस्सकतपञ्ञा झानपञ्ञा विपस्सनापञ्ञाति इमा तिस्सो पञ्ञा अप्पवत्तिकरणेन निरोधेतीति पञ्ञानिरोधिको। अनिट्ठफलदायकत्ता दुक्खसङ्खातस्स विघातस्सेव पक्खे वत्ततीति विघातपक्खिको। किलेसनिब्बानं न संवत्तेतीति अनिब्बानसंवत्तनिको। अलञ्च पनावुसो आनन्द, अप्पमादायाति, आवुसो आनन्द, सचे एवरूपा पटिपदा अत्थि, अलं तुम्हाकं अप्पमादाय युत्तं अनुच्छविकं, अप्पमादं करोथ, आवुसोति थेरस्स वचनं अनुमोदित्वा पक्कामि। इमस्मिं सुत्ते अरियमग्गो लोकुत्तरमिस्सको कथितो। सेसमेत्थ उत्तानत्थमेवाति।&lt;/p&gt;</description>
    </item>
    <item>
      <title>२७ (९) ४. समणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/27_9_4_samaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/27_9_4_samaNavaggo/</guid>
      <description>&lt;p&gt;(९) ४. समणवग्गो&lt;/p&gt;&#xA;&lt;h2 id=&#34;१-समणसततवणणन&#34;&gt;१. समणसुत्तवण्णना&lt;/h2&gt;&#xA;&lt;p&gt;८२. चतुत्थस्स पठमे समणियानीति समणसन्तकानि। समणकरणीयानीति समणेन कत्तब्बकिच्चानि। अधिसीलसिक्खासमादानन्तिआदीसु समादानं वुच्चति गहणं, अधिसीलसिक्खाय समादानं गहणं पूरणं अधिसीलसिक्खासमादानम्। सेसपदद्वयेपि एसेव नयो। एत्थ च सीलं अधिसीलं, चित्तं अधिचित्तं, पञ्ञा अधिपञ्ञाति अयं विभागो वेदितब्बो। तत्थ पञ्चसीलं सीलं नाम, तं उपादाय दससीलं अधिसीलं नाम, तम्पि उपादाय चतुपारिसुद्धिसीलं अधिसीलं नाम। अपिच सब्बम्पि लोकियसीलं सीलं नाम, लोकुत्तरसीलं अधिसीलं, तदेव सिक्खितब्बतो सिक्खाति वुच्चति। कामावचरचित्तं पन चित्तं नाम, तं उपादाय रूपावचरं अधिचित्तं नाम, तम्पि उपादाय अरूपावचरं अधिचित्तं नाम। अपिच सब्बम्पि लोकियचित्तं चित्तमेव, लोकुत्तरं अधिचित्तम्। पञ्ञायपि एसेव नयो। तस्माति यस्मा इमानि तीणि समणकरणीयानि, तस्मा। तिब्बोति बहलो। छन्दोति कत्तुकम्यताकुसलच्छन्दो। इति इमस्मिं सुत्तन्ते तिस्सो सिक्खा लोकियलोकुत्तरा कथिताति।&lt;/p&gt;</description>
    </item>
    <item>
      <title>२८ (१०) ५. लोणकपल्लवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/28_10_5_loNakapallavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/28_10_5_loNakapallavaggo/</guid>
      <description>&lt;p&gt;(१०) ५. लोणकपल्लवग्गो&lt;/p&gt;&#xA;&lt;h2 id=&#34;१-अचचयकसततवणणन&#34;&gt;१. अच्चायिकसुत्तवण्णना&lt;/h2&gt;&#xA;&lt;p&gt;९३. पञ्चमस्स पठमे अच्चायिकानीति अतिपातिकानि। करणीयानीति अवस्सकिच्चानि। यञ्हि न अवस्सं कातब्बं, तं किच्चन्ति वुच्चति। अवस्सं कातब्बं करणीयं नाम। सीघं सीघन्ति वेगेन वेगेन। तस्स खो तन्ति एत्थ तन्ति निपातमत्तम्। नत्थि सा इद्धि वा आनुभावो वाति सा वा इद्धि सो वा आनुभावो नत्थि। उत्तरस्वेति ततियदिवसे। उतुपरिणामिनीति लद्धउतुपरिणामानि हुत्वा। जायन्तिपीति ततियदिवसे निक्खन्तसेतङ्कुरानि होन्ति, सत्ताहे पत्ते नीलङ्कुरानि होन्ति। गब्भीनिपि होन्तीति दियड्ढमासं पत्वा गहितगब्भानि होन्ति। पच्चन्तिपीति तयो मासे पत्वा पच्चन्ति। इदानि यस्मा बुद्धानं गहपतिकेन वा सस्सेहि वा अत्थो नत्थि, सासने पन तप्पटिरूपकं पुग्गलं वा अत्थं वा दस्सेतुं तं तं ओपम्मं आहरन्ति। तस्मा यमत्थं दस्सेतुकामेन एतं आभतं, तं दस्सेन्तो एवमेव खोतिआदिमाह। तं अत्थतो उत्तानमेव। सिक्खा पन इधापि मिस्सिका एव कथिता।&lt;/p&gt;</description>
    </item>
    <item>
      <title>२९ (११) १. सम्बोधवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/29_11_1_sambodhavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/29_11_1_sambodhavaggo/</guid>
      <description>&lt;p&gt;(११) १. सम्बोधवग्गो&lt;/p&gt;&#xA;&lt;h2 id=&#34;१-पबबवसमबधसततवणणन&#34;&gt;१. पुब्बेवसम्बोधसुत्तवण्णना&lt;/h2&gt;&#xA;&lt;p&gt;१०४. ततियस्स पठमे पुब्बेव सम्बोधाति सम्बोधितो पुब्बेव, अरियमग्गप्पत्तितो अपरभागेयेवाति वुत्तं होति। अनभिसम्बुद्धस्साति अप्पटिविद्धचतुसच्चस्स। बोधिसत्तस्सेव सतोति बुज्झनकसत्तस्सेव सतो, सम्मासम्बोधिं अधिगन्तुं आरभन्तस्सेव सतो, सम्बोधिया वा सत्तस्सेव लग्गस्सेव सतो। दीपङ्करस्स हि भगवतो पादमूले अट्ठधम्मसमोधानेन अभिनीहारसमिद्धितो पभुति तथागतो सम्मासम्बोधिं सत्तो लग्गो ‘‘पत्तब्बा मया एसा’’ति तदधिगमाय परक्कमं अमुञ्चन्तोयेव आगतो, तस्मा बोधिसत्तोति वुच्चति। को नु खोति कतमो नु खो। लोकोति सङ्खारलोको। अस्सादोति मधुराकारो। आदीनवोति अनभिनन्दितब्बाकारो। तस्स मय्हन्ति तस्स एवं बोधिसत्तस्सेव सतो मय्हम्। छन्दरागविनयो छन्दरागप्पहानन्ति निब्बानं आगम्म आरब्भ पटिच्च छन्दरागो विनयं गच्छति पहीयति, तस्मा निब्बानं ‘‘छन्दरागविनयो छन्दरागप्पहान’’न्ति वुच्चति। इदं लोकनिस्सरणन्ति इदं निब्बानं लोकतो निस्सटत्ता लोकनिस्सरणन्ति वुच्चति। यावकीवन्ति यत्तकं पमाणं कालम्। अब्भञ्ञासिन्ति अभिविसिट्ठेन अरियमग्गञाणेन अञ्ञासिम्। ञाणञ्च पन मे दस्सनन्ति द्वीहिपि पदेहि पच्चवेक्खणञाणं वुत्तम्। सेसमेत्थ उत्तानमेवाति।&lt;/p&gt;</description>
    </item>
    <item>
      <title>३० (१२) २. आपायिकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/30_12_2_ApAyikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/30_12_2_ApAyikavaggo/</guid>
      <description>&lt;p&gt;(१२) २. आपायिकवग्गो&lt;/p&gt;&#xA;&lt;h2 id=&#34;१-आपयकसततवणणन&#34;&gt;१. आपायिकसुत्तवण्णना&lt;/h2&gt;&#xA;&lt;p&gt;११४. दुतियस्स पठमे अपायं गच्छिस्सन्तीति आपायिका। निरयं गच्छिस्सन्तीति नेरयिका। इदमप्पहायाति इदं ब्रह्मचारिपटिञ्ञतादिं पापधम्मत्तयं अविजहित्वा। ब्रह्मचारिपटिञ्ञोति ब्रह्मचारिपटिरूपको, तेसं वा आकप्पं अविजहनेन ‘‘अहम्पि ब्रह्मचारी’’ति एवंपटिञ्ञो। अनुद्धंसेतीति अक्कोसति परिभासति चोदेति। नत्थि कामेसु दोसोति किलेसकामेन वत्थुकामे सेवन्तस्स नत्थि दोसो। पातब्यतन्ति पिवितब्बतं परिभुञ्जितब्बतं निरासङ्केन चित्तेन पिपासितस्स पानीयपिवनसदिसं परिभुञ्जितब्बतम्। इमस्मिं सुत्ते वट्टमेव कथितम्।&lt;/p&gt;&#xA;&lt;h2 id=&#34;२-दललभसततवणणन&#34;&gt;२. दुल्लभसुत्तवण्णना&lt;/h2&gt;&#xA;&lt;p&gt;११५. दुतिये कतञ्ञू कतवेदीति ‘‘इमिना मय्हं कत’’न्ति तेन कतकम्मं ञत्वा विदितं पाकटं कत्वा पटिकरणकपुग्गलो।&lt;/p&gt;&#xA;&lt;h2 id=&#34;३-अपपमययसततवणणन&#34;&gt;३. अप्पमेय्यसुत्तवण्णना&lt;/h2&gt;&#xA;&lt;p&gt;११६. ततिये सुखेन मेतब्बोति सुप्पमेय्यो। दुक्खेन मेतब्बोति दुप्पमेय्यो। पमेतुं न सक्कोतीति अप्पमेय्यो। उन्नळोति उग्गतनळो, तुच्छमानं उक्खिपित्वा ठितोति अत्थो। चपलोति पत्तमण्डनादिना चापल्लेन समन्नागतो। मुखरोति मुखखरो। विकिण्णवाचोति असञ्ञतवचनो। असमाहितोति चित्तेकग्गतारहितो। विब्भन्तचित्तोति भन्तचित्तो भन्तगाविभन्तमिगसप्पटिभागो। पाकतिन्द्रियोति विवटिन्द्रियो। सेसमेत्थ उत्तानमेवाति।&lt;/p&gt;</description>
    </item>
    <item>
      <title>३१ (१३) ३. कुसिनारवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/31_13_3_kusinAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/31_13_3_kusinAravaggo/</guid>
      <description>&lt;p&gt;(१३) ३. कुसिनारवग्गो&lt;/p&gt;&#xA;&lt;h2 id=&#34;१-कसनरसततवणणन&#34;&gt;१. कुसिनारसुत्तवण्णना&lt;/h2&gt;&#xA;&lt;p&gt;१२४. ततियस्स पठमे कुसिनारायन्ति एवंनामके नगरे। बलिहरणे वनसण्डेति एवंनामके वनसण्डे। तत्थ किर भूतबलिकरणत्थं बलिं हरन्ति, तस्मा बलिहरणन्ति वुच्चति। आकङ्खमानोति इच्छमानो। सहत्थाति सहत्थेन। सम्पवारेतीति अलं अलन्ति वाचाय चेव हत्थविकारेन च पटिक्खिपापेति। साधु वत मायन्ति साधु वत मं अयम्। गथितोति तण्हागेधेन गथितो। मुच्छितोति तण्हामुच्छनाययेव मुच्छितो। अज्झोपन्नोति तण्हाय गिलित्वा परिनिट्ठपेत्वा पवत्तो। अनिस्सरणपञ्ञोति छन्दरागं पहाय संकड्ढित्वा परिभुञ्जन्तो निस्सरणपञ्ञो नाम होति, अयं न तादिसो, सच्छन्दरागो परिभुञ्जतीति अनिस्सरणपञ्ञो। सुक्कपक्खो वुत्तविपरियायेन वेदितब्बो। नेक्खम्मवितक्कादयो पनेत्थ मिस्सका कथिताति वेदितब्बा।&lt;/p&gt;</description>
    </item>
    <item>
      <title>३२ (१४) ४. योधाजीववग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/32_14_4_yodhAjIvavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/32_14_4_yodhAjIvavaggo/</guid>
      <description>&lt;p&gt;(१४) ४. योधाजीववग्गो&lt;/p&gt;&#xA;&lt;h2 id=&#34;१-यधजवसततवणणन&#34;&gt;१. योधाजीवसुत्तवण्णना&lt;/h2&gt;&#xA;&lt;p&gt;१३४. चतुत्थस्स पठमे युद्धं उपजीवतीति योधाजीवो। राजारहोति रञ्ञो अनुच्छविको। राजभोग्गोति रञ्ञो उपभोगपरिभोगो। अङ्गन्तेव सङ्ख्यं गच्छतीति हत्थो विय पादो विय च अवस्सं इच्छितब्बत्ता अङ्गन्ति सङ्ख्यं गच्छति। दूरे पाती होतीति उदके उसभमत्तं , थले अट्ठुसभमत्तं, ततो वा उत्तरिन्ति दूरे कण्डं पातेति। दुट्ठगामणिअभयस्स हि योधाजीवो नवउसभमत्तं कण्डं पातेसि, पच्छिमभवे बोधिसत्तो योजनप्पमाणम्। अक्खणवेधीति अविराधितवेधी, अक्खणं वा विज्जु विज्जन्तरिकाय विज्झितुं समत्थोति अत्थो। महतो कायस्स पदालेताति एकतोबद्धं फलकसतम्पि महिंसचम्मसतम्पि अङ्गुट्ठपमाणबहलं लोहपट्टम्पि चतुरङ्गुलबहलं असनपदरम्पि विदत्थिबहलं उदुम्बरपदरम्पि दीघन्तेन वालिकसकटम्पि विनिविज्झितुं समत्थोति अत्थो। यंकिञ्चि रूपन्तिआदि विसुद्धिमग्गे वित्थारितमेव। नेतं ममातिआदि तण्हामानदिट्ठिपटिक्खेपवसेन वुत्तम्। सम्मप्पञ्ञाय पस्सतीति सम्मा हेतुना कारणेन सहविपस्सनाय मग्गपञ्ञाय पस्सति। पदालेतीति अरहत्तमग्गेन पदालेति।&lt;/p&gt;</description>
    </item>
    <item>
      <title>३३ (१५) ५. मङ्गलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/33_15_5_mangalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/33_15_5_mangalavaggo/</guid>
      <description>&lt;p&gt;(१५) ५. मङ्गलवग्गो&lt;/p&gt;&#xA;&lt;h2 id=&#34;१-९-अकसलसततदवणणन&#34;&gt;१-९. अकुसलसुत्तादिवण्णना&lt;/h2&gt;&#xA;&lt;p&gt;१४७-१५५. पञ्चमस्स पठमे यथाभतं निक्खित्तोति यथा आनेत्वा ठपितो। दुतिये सावज्जेनाति सदोसेन। ततिये विसमेनाति सपक्खलनेन। समेनाति अपक्खलनेन। चतुत्थे असुचिनाति गूथसदिसेन अपरिसुद्धेन अमेज्झेन। सुचिनाति परिसुद्धेन मेज्झेन। पञ्चमादीनि उत्तानानेव।&lt;/p&gt;&#xA;&lt;h2 id=&#34;१०-पबबणहसततवणणन&#34;&gt;१०. पुब्बण्हसुत्तवण्णना&lt;/h2&gt;&#xA;&lt;p&gt;१५६. दसमे सुनक्खत्तन्तिआदीसु यस्मिं दिवसे तयो सुचरितधम्मा पूरिता होन्ति, सो दिवसो लद्धनक्खत्तयोगो नाम, तेनस्स सदा सुनक्खत्तं नाम होतीति वुच्चति। स्वेव दिवसो कतमङ्गलो नाम होति, तेनस्स सदा सुमङ्गलन्ति वुच्चति। पभातम्पिस्स सदा सुप्पभातमेव, सयनतो उट्ठानम्पि सुहुट्ठितमेव, खणोपि सुक्खणोव, मुहुत्तोपि सुमुहुत्तोव। एत्थ च दसच्छरपमाणो कालो खणो नाम, तेन खणेन दसक्खणो कालो लयो नाम, तेन लयेन च दसलयो कालो खणलयो नाम, तेन दसगुणो मुहुत्तो नाम, तेन दसगुणो खणमुहुत्तो नामाति अयं विभागो वेदितब्बो। सुयिट्ठं ब्रह्मचारिसूति यस्मिं दिवसे तीणि सुचरितानि पूरितानि, तदास्स सेट्ठचारीसु दिन्नदानं सुयिट्ठं नाम होति । पदक्खिणं कायकम्मन्ति तं दिवसं तेन कतं कायकम्मं वड्ढिकायकम्मं नाम होति। सेसपदेसुपि एसेव नयो। पदक्खिणानि कत्वानाति वड्ढियुत्तानि कायकम्मादीनि कत्वा। लभन्तत्थे पदक्खिणेति पदक्खिणे वड्ढिअत्थेयेव लभति। सेसं उत्तानमेवाति।&lt;br&gt;&#xA;मङ्गलवग्गो पञ्चमो।&lt;br&gt;&#xA;ततियपण्णासकं निट्ठितम्।&lt;/p&gt;</description>
    </item>
    <item>
      <title>३४ (१६) ६. अचेलकवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/34_16_6_achelakavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/34_16_6_achelakavaggavaNNanA/</guid>
      <description>&lt;p&gt;(१६) ६. अचेलकवग्गवण्णना&lt;br&gt;&#xA;१५७-१६३. इतो परेसु आगाळ्हा पटिपदाति गाळ्हा कक्खळा लोभवसेन थिरग्गहणा। निज्झामाति अत्तकिलमथानुयोगवसेन सुट्ठु झामा सन्तत्ता परितत्ता। मज्झिमाति नेव कक्खळा न झामा मज्झे भवा। अचेलकोति निच्चेलो नग्गो। मुत्ताचारोति विस्सट्ठाचारो, उच्चारकम्मादीसु लोकियकुलपुत्ताचारेन विरहितो ठितकोव उच्चारं करोति, पस्सावं करोति, खादति भुञ्जति। हत्थापलेखनोति हत्थे पिण्डम्हि निट्ठिते जिव्हाय हत्थं अपलेखति, उच्चारम्पि कत्वा हत्थस्मिंयेव दण्डकसञ्ञी हुत्वा हत्थेन अपलेखति। भिक्खाय गहणत्थं ‘‘एहि, भदन्ते’’ति वुत्तो न एतीति न एहिभदन्तिको। ‘‘तेन हि तिट्ठ, भन्ते’’ति वुत्तोपि न तिट्ठतीति न तिट्ठभदन्तिको। तदुभयम्पि किर सो ‘‘एतस्स वचनं कतं भविस्सती’’ति न करोति। अभिहटन्ति पुरेतरं गहेत्वा आहटभिक्खम्। उद्दिस्सकतन्ति इदं तुम्हे उद्दिस्स कतन्ति एवमारोचितभिक्खम्। निमन्तनन्ति ‘‘असुकं नाम कुलं वा वीथिं वा गामं वा पविसेय्याथा’’ति एवं निमन्तितभिक्खम्पि न सादियति न गण्हाति। न कुम्भिमुखाति कुम्भितो उद्धरित्वा दीयमानं भिक्खम्पि न गण्हाति। न कळोपिमुखाति कळोपीति उक्खलि वा पच्छि वा, ततोपि न गण्हाति। कस्मा? ‘‘कुम्भिकळोपियो मं निस्साय कटच्छुना पहारं लभन्ती’’ति। न एळकमन्तरन्ति उम्मारं अन्तरं कत्वा दीयमानं न गण्हाति। कस्मा? ‘‘अयं मं निस्साय अन्तरकरणं लभती’’ति। दण्डमुसलेसुपि एसेव नयो। द्विन्नन्ति द्वीसु भुञ्जमानेसु एकस्मिं उट्ठाय देन्ते न गण्हाति। कस्मा? कबळन्तरायो होतीति।&lt;br&gt;&#xA;न गब्भिनियातिआदीसु पन गब्भिनिया कुच्छियं दारको किलमति, पायन्तिया दारकस्स खीरन्तरायो होति, पुरिसन्तरगताय रतिअन्तरायो होतीति न गण्हाति। न सङ्कित्तीसूति सङ्कित्तेत्वा कतभत्तेसु। दुब्भिक्खसमये किर अचेलकसावका अचेलकानं अत्थाय ततो ततो तण्डुलादीनि समादपेत्वा भत्तं पचन्ति, उक्कट्ठाचेलको ततो न पटिग्गण्हाति। न यत्थ साति यत्थ सुनखो ‘‘पिण्डं लभिस्सामी’’ति उपट्ठितो होति, तत्थ तस्स अदत्वा आहटं न गण्हाति। कस्मा? एतस्स पिण्डन्तरायो होतीति। सण्डसण्डचारिनीति समूहसमूहचारिनी । सचे हि अचेलकं दिस्वा ‘‘इमस्स भिक्खं दस्सामा’’ति मनुस्सा भत्तगेहं पविसन्ति, तेसु च पविसन्तेसु कळोपिमुखादीसु निलीना मक्खिका उप्पतित्वा सण्डसण्डा चरन्ति, ततो आहटं भिक्खं न गण्हाति। कस्मा? ‘‘मं निस्साय मक्खिकानं गोचरन्तरायो जातो’’ति।&lt;br&gt;&#xA;थुसोदकन्ति सब्बसस्ससम्भारेहि कतसोवीरकम्। एत्थ च सुरापानमेव सावज्जं, अयं पन सब्बेसु सावज्जसञ्ञी। एकागारिकोति यो एकस्मिंयेव गेहे भिक्खं लभित्वा निवत्तति। एकालोपिकोति एकेनेव आलोपेन यापेति। द्वागारिकादीसुपि एसेव नयो। एकिस्सापि दत्तियाति एकाय दत्तिया। दत्ति नाम एका खुद्दकपाति होति, यत्थ अग्गभिक्खं पक्खिपित्वा ठपेन्ति। एकाहिकन्ति एकदिवसन्तरिकम्। अद्धमासिकन्ति अद्धमासन्तरिकम्। परियायभत्तभोजनन्ति वारभत्तभोजनं, एकाहवारेन द्वीहवारेन सत्ताहवारेन अद्धमासवारेनाति एवं दिवसवारेन आभतभत्तभोजनम्। साकभक्खोतिआदीनि वुत्तत्थानेव।&lt;br&gt;&#xA;उब्भट्ठकोति उद्धं ठितको। उक्कुटिकप्पधानमनुयुत्तोति उक्कुटिकवीरियमनुयुत्तो, गच्छन्तोपि उक्कुटिकोव हुत्वा उप्पतित्वा उप्पतित्वा गच्छति। कण्टकापस्सयिकोति अयकण्टके वा पकतिकण्टके वा भूमियं कोट्टेत्वा तत्थ चम्मं अत्थरित्वा ठानचङ्कमादीनि करोति। सेय्यन्ति सयन्तोपि तत्थेव सेय्यं कप्पेति। सायं ततियमस्साति सायततियकम्। पातो मज्झन्हिके सायन्ति दिवसस्स तिक्खत्तुं ‘‘पापं पवाहेस्सामी’’ति उदकोरोहनानुयोगं अनुयुत्तो विहरति।&lt;br&gt;&#xA;काये कायानुपस्सीतिआदीनि हेट्ठा एककनिपातवण्णनायं वुत्तनयेनेव वेदितब्बानि। अयं वुच्चति, भिक्खवे, मज्झिमा पटिपदाति, भिक्खवे, अयं कामसुखल्लिकानुयोगञ्च अत्तकिलमथानुयोगञ्चाति द्वे अन्ते अनुपगता, सस्सतुच्छेदन्तेहि वा विमुत्ता मज्झिमा पटिपदाति वेदितब्बा।&lt;br&gt;&#xA;अचेलकवग्गो छट्ठो।&lt;/p&gt;</description>
    </item>
    <item>
      <title>४१ (६) १. पुञ्ञाभिसन्दवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/41_6_1_pu~n~nAbhisandavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/41_6_1_pu~n~nAbhisandavaggo/</guid>
      <description>&lt;p&gt;(६) १. पुञ्ञाभिसन्दवग्गो&lt;/p&gt;&#xA;&lt;h2 id=&#34;१-पठमपञञभसनदसततवणणन&#34;&gt;१. पठमपुञ्ञाभिसन्दसुत्तवण्णना&lt;/h2&gt;&#xA;&lt;p&gt;५१. दुतियस्स पठमे पुञ्ञाभिसन्दाति पुञ्ञस्स अभिसन्दा, पुञ्ञप्पत्तियोति अत्थो। कुसलाभिसन्दाति तस्सेव वेवचनम्। ते पनेते सुखं आहरन्तीति सुखस्साहारा। सुट्ठु अग्गानं रूपादीनं दायकाति सोवग्गिका। सुखो नेसं विपाकोति सुखविपाका। सग्गे उपपत्ति सग्गो, सग्गाय संवत्तन्तीति सग्गसंवत्तनिका। चीवरं परिभुञ्जमानोति चीवरत्थाय वत्थं लभित्वा सूचिसुत्तादीनं अभावेन तं निक्खिपन्तोपि करोन्तोपि पारुपन्तोपि जिण्णकाले पच्चत्थरणं करोन्तोपि पच्चत्थरितुम्पि असक्कुणेय्यं भूमत्थरणं करोन्तोपि भूमत्थरणस्स अननुच्छविकं फालेत्वा पादपुञ्छनं करोन्तोपि ‘‘परिभुञ्जमानो’’त्वेव वुच्चति। यदा पन ‘‘पादपुञ्छनम्पि न सक्का इद’’न्ति सम्मज्जित्वा छड्डितं होति, तदा परिभुञ्जमानो नाम न होति। अप्पमाणं चेतोसमाधिन्ति अरहत्तफलसमाधिम्। अप्पमाणो तस्स पुञ्ञाभिसन्दोति इमिना दायकस्स पुञ्ञचेतनाय अप्पमाणतं कथेति। तस्स हि ‘‘खीणासवो मे चीवरं परिभुञ्जती’’ति पुनप्पुनं अनुस्सरणवसेन पवत्ता पुञ्ञचेतना अप्पमाणा होति। तं सन्धायेतं वुत्तम्। पिण्डपातादीसु पन यो पिण्डपातं परिभुञ्जित्वा सत्ताहम्पि तेनेव यापेति, अञ्ञं न परिभुञ्जति, सो सत्ताहम्पि तंयेव पिण्डपातं परिभुञ्जमानो नाम होति। एकस्मिं पन सेनासने रत्तिट्ठानदिवाट्ठानादीसु चङ्कमन्तोपि याव तं सेनासनं पहाय अञ्ञं न गण्हाति, ताव परिभुञ्जमानो नाम होति। एकेन पन भेसज्जेन ब्याधिम्हि वूपसन्ते याव अञ्ञं भेसज्जं न परिभुञ्जति, तावदेव परिभुञ्जमानो नाम होति।&lt;br&gt;&#xA;बहुभेरवन्ति बहूहि भेरवारम्मणेहि समन्नागतम्। रतनवरानन्ति सत्तन्नम्पि वररतनानम्। आलयन्ति निवासट्ठानम्। पुथू सवन्तीति बहुका हुत्वा सन्दमाना। सेसमेत्थ उत्तानमेव।&lt;/p&gt;</description>
    </item>
    <item>
      <title>४२ (७) २. पत्तकम्मवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/42_7_2_pattakammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/42_7_2_pattakammavaggo/</guid>
      <description>&lt;p&gt;(७) २. पत्तकम्मवग्गो&lt;/p&gt;&#xA;&lt;h2 id=&#34;१-पततकममसततवणणन&#34;&gt;१. पत्तकम्मसुत्तवण्णना&lt;/h2&gt;&#xA;&lt;p&gt;६१. दुतियस्स पठमे अनिट्ठपटिक्खेपेन इट्ठा। मने कमन्ति पविसन्तीति कन्ता। मनं अप्पायन्ति पवड्ढेन्तीति मनापा। दुल्लभाति परमदुल्लभा। भोगाति भुञ्जितब्बा रूपादयो विसया। सहधम्मेनाति धम्मेनेव सद्धिं उप्पज्जन्तु, मा धम्मूपघातं कत्वा अधम्मेनाति। अथवा सहधम्मेनाति सकारणेन, तेन तेन सेनापतिसेट्ठिट्ठानादिकारणेन सद्धिंयेव उप्पज्जन्तूति अत्थो। यसोति परिवारसम्पत्ति। सह ञातीभीति ञातकेहि सद्धिम्। सह उपज्झायेहीति सुखदुक्खेसु उपनिज्झायितब्बत्ता उपज्झायसङ्खातेहि सन्दिट्ठसम्भत्तेहि सद्धिम्।&lt;br&gt;&#xA;अकिच्चं करोतीति अकातब्बं करोति। किच्चं अपराधेतीति कत्तब्बयुत्तकं किच्चं अकरोन्तो तं अपराधेति नाम। धंसतीति पतति परिहायति। अभिज्झाविसमलोभन्ति अभिज्झासङ्खातं विसमलोभम्। पजहतीति नुदति नीहरति। महापञ्ञोति महन्तपञ्ञो। पुथुपञ्ञोति पुथुलपञ्ञो। आपातदसोति तं तं अत्थं आपातेति तमेव पस्सति, सुखुमम्पिस्स अत्थजातं आपातं आगच्छतियेवाति अत्थो।&lt;br&gt;&#xA;उट्ठानवीरियाधिगतेहीति उट्ठानसङ्खातेन वीरियेन अधिगतेहि। बाहाबलपरिचितेहीति बाहाबलेन परिचितेहि वड्ढितेहि। सेदावक्खित्तेहीति अवक्खित्तसेदेहि, सेदं मुञ्चित्वा वायामेन पयोगेन समधिगतेहीति अत्थो। धम्मिकेहीति धम्मयुत्तेहि। धम्मलद्धेहीति दसकुसलकम्मपथधम्मे अकोपेत्वा लद्धेहि। पत्तकम्मानीति युत्तकम्मानि अनुच्छविककम्मानि। सुखेतीति सुखितं करोति। पीणेतीति पीणितं बलसम्पन्नं करोति। ठानगतं होतीति कारणगतं होति। किं पन तन्ति? चतूसु पत्तकम्मेसु एकं भोगेहि कत्तब्बकम्मं भोगजातमेव ठानगतम्। पत्तगतन्ति युत्तप्पत्तट्ठानगतम्। आयतनसो परिभुत्तन्ति कारणेनेव परिभुत्तं भोगजातं होति।&lt;br&gt;&#xA;परियोधाय संवत्ततीति पिदहित्वा वत्तति। यथा अग्गिआदीहि उप्पन्नासु आपदासु, एवं आदित्तगेहनिब्बापनादीनं अत्थाय धनपरिच्चागं कत्वा तासं आपदानं मग्गं पिदहति निवारेति। सोत्थिं अत्तानं करोतीति निरुपद्दवं खेमं अत्तानं करोति। ञातिबलिन्ति ञातकानं बलिम्। अतिथिबलिन्ति आगन्तुकानं बलिम्। पुब्बपेतबलिन्ति परलोकगतानं ञातकानं बलिम्। राजबलिन्ति रञ्ञो कत्तब्बयुत्तकं राजबलिम्। देवताबलिन्ति देवतानं कत्तब्बबलिम्। सब्बमेतं तेसं तेसं यथानुच्छविकवसेन दातब्बदानस्स अधिवचनम्।&lt;br&gt;&#xA;खन्तिसोरच्चे निविट्ठाति अधिवासनक्खन्तियञ्च सुसीलताय च निविट्ठा। एकमत्तानं दमेन्तीति एकं अत्तनोव अत्तभावं इन्द्रियदमेन दमेन्ति। समेन्तीति अत्तनो चित्तं किलेसवूपसमनेन समेन्ति। परिनिब्बापेन्तीति किलेसपरिनिब्बानेनेव परिनिब्बापेन्ति। उद्धग्गिकन्तिआदीसु उपरूपरिभूमीसु फलदानवसेन उद्धमग्गमस्साति उद्धग्गिका। सग्गस्स हिताति तत्रुपपत्तिजननतो सोवग्गिका। निब्बत्तनिब्बत्तट्ठाने सुखोव विपाको अस्साति सुखविपाका। सुट्ठु अग्गानं दिब्बवण्णादीनं दसन्नं विसेसानं निब्बत्तनतो सग्गसंवत्तनिका, एवरूपं दक्खिणं पतिट्ठापेतीति अत्थो।&lt;br&gt;&#xA;अरियधम्मे ठितोति पञ्चसीलधम्मे पतिट्ठितो। पेच्च सग्गे पमोदतीति परलोकं गन्त्वा यत्थ सग्गे पटिसन्धिं गण्हाति, तत्थ मोदति। सोतापन्नसकदागामिनो वा होन्तु अनागामी वा, सब्बेसं अयं पटिपदा लब्भतेवाति।&lt;/p&gt;</description>
    </item>
    <item>
      <title>४३ (८) ३. अपण्णकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/43_8_3_apaNNakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/43_8_3_apaNNakavaggo/</guid>
      <description>&lt;p&gt;(८) ३. अपण्णकवग्गो&lt;/p&gt;&#xA;&lt;h2 id=&#34;१-पधनसततवणणन&#34;&gt;१. पधानसुत्तवण्णना&lt;/h2&gt;&#xA;&lt;p&gt;७१. ततियवग्गस्स पठमे अपण्णकप्पटिपदन्ति अविरद्धप्पटिपदम्। योनि चस्स आरद्धा होतीति कारणञ्चस्स परिपुण्णं होति। आसवानं खयायाति अरहत्तत्थाय। दुतियं उत्तानमेव।&lt;/p&gt;&#xA;&lt;h2 id=&#34;३-सपपरससततवणणन&#34;&gt;३. सप्पुरिससुत्तवण्णना&lt;/h2&gt;&#xA;&lt;p&gt;७३. ततिये अवण्णोति अगुणो। पातु करोतीति कथेति, पाकटं करोति। पञ्हाभिनीतोति पञ्हत्थाय अभिनीतो। अहापेत्वा अलम्बित्वाति अपरिहीनं अलम्बितं कत्वा। एत्थ च असप्पुरिसो पापिच्छताय अत्तनो अवण्णं छादेति, सप्पुरिसो लज्जिताय अत्तनो वण्णम्। इदानि यस्मा असप्पुरिसो हिरोत्तप्परहितो संवासेन अवजानाति, सप्पुरिसो पन हिरोत्तप्पसमन्नागतो संवासेनापि नावजानाति। तस्मा असप्पुरिसभावसाधकं अधुनागतवधुकोपम्मं दस्सेतुं सेय्यथापि, भिक्खवे, वधुकातिआदिमाह। तत्थ वधुकाति सुणिसा। तिब्बन्ति बहलम्। सेसमेत्थ उत्तानत्थमेवाति।&lt;/p&gt;</description>
    </item>
    <item>
      <title>४४ (९) ४. मचलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/44_9_4_machalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/44_9_4_machalavaggo/</guid>
      <description>&lt;p&gt;(९) ४. मचलवग्गो&lt;/p&gt;&#xA;&lt;h2 id=&#34;१-५-पणतपतदसततपञचकवणणन&#34;&gt;१-५. पाणातिपातादिसुत्तपञ्चकवण्णना&lt;/h2&gt;&#xA;&lt;p&gt;८१-८५. चतुत्थस्स पठमादीनि उत्तानत्थानेव। पञ्चमे ‘‘नीचे कुले पच्चाजातो’’तिआदिकेन तमेन युत्तोति तमो। कायदुच्चरितादीहि पुन निरयतमूपगमनतो तमपरायणो। इति उभयेनपि खन्धतमोव कथितो होति। ‘‘अड्ढे कुले पच्चाजातो’’तिआदिकेन जोतिना युत्ततो जोति, आलोकभूतोति वुत्तं होति। कायसुचरितादीहि पुन सग्गुप्पत्तिजोतिभावूपगमनतो जोतिपरायणो। इमिना नयेन इतरेपि द्वे वेदितब्बा।&lt;br&gt;&#xA;वेनकुलेति विलीवकारकुले। नेसादकुलेति मिगलुद्दकादीनं कुले। रथकारकुलेति चम्मकारकुले। पुक्कुसकुलेति पुप्फछड्डककुले। कसिरवुत्तिकेति दुक्खवुत्तिके। दुब्बण्णोति पंसुपिसाचको विय झामखाणुवण्णो। दुद्दसिकोति विजातमातुयापि अमनापदस्सनो। ओकोटिमकोति लकुण्डको। काणोति एकच्छिकाणो वा उभयच्छिकाणो वा। कुणीति एकहत्थकुणी वा उभयहत्थकुणी वा। खञ्जोति एकपादखञ्जो वा उभयपादखञ्जो वा। पक्खहतोति हतपक्खो पीठसप्पी । पदीपेय्यस्साति तेलकपल्लादिनो दीपउपकरणस्स। एवं खो, भिक्खवेति एत्थ एको पुग्गलो बहिद्धा आलोकं अदिस्वा मातु कुच्छिम्हियेव कालं कत्वा अपायेसु निब्बत्तन्तो सकलम्पि कप्पं संसरति। सोपि तमोतमपरायणोव। सो पन कुहकपुग्गलो भवेय्य। कुहकस्स हि एवरूपा निप्फत्ति होतीति वुत्तम्।&lt;br&gt;&#xA;एत्थ च ‘‘नीचे कुले’’तिआदीहि आगमनविपत्ति चेव पच्चुप्पन्नपच्चयविपत्ति च दस्सिता। ‘‘दलिद्दे’’तिआदीहि पवत्तपच्चयविपत्ति, ‘‘कसिरवुत्तिके’’तिआदीहि आजीवुपायविपत्ति, ‘‘दुब्बण्णो’’तिआदीहि अत्तभावविपत्ति, ‘‘बह्वाबाधो’’तिआदीहि दुक्खकारणसमायोगो, ‘‘न लाभी’’तिआदीहि सुखकारणविपत्ति चेव उपभोगविपत्ति च, ‘‘कायेन दुच्चरित’’न्तिआदीहि तमपरायणभावस्स कारणसमायोगो, ‘‘कायस्स भेदा’’तिआदीहि सम्परायिकतमूपगमो। सुक्कपक्खो वुत्तपटिपक्खनयेन वेदितब्बो।&lt;/p&gt;</description>
    </item>
    <item>
      <title>४५ (१०) ५. असुरवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/45_10_5_asuravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/45_10_5_asuravaggo/</guid>
      <description>&lt;p&gt;(१०) ५. असुरवग्गो&lt;/p&gt;&#xA;&lt;h2 id=&#34;१-असरसततवणणन&#34;&gt;१. असुरसुत्तवण्णना&lt;/h2&gt;&#xA;&lt;p&gt;९१. पञ्चमस्स पठमे असुरोति असुरसदिसो बीभच्छो। देवोति देवसदिसो गुणवसेन अभिरूपो पासादिको।&lt;/p&gt;&#xA;&lt;h2 id=&#34;२-पठमसमधसततवणणन&#34;&gt;२. पठमसमाधिसुत्तवण्णना&lt;/h2&gt;&#xA;&lt;p&gt;९२. दुतिये अज्झत्तं चेतोसमथस्साति नियकज्झत्ते अप्पनाचित्तसमाधिस्स। अधिपञ्ञाधम्मविपस्सनायाति सङ्खारपरिग्गाहकविपस्सनाञाणस्स। तञ्हि अधिपञ्ञासङ्खातञ्च, पञ्चक्खन्धसङ्खातेसु च धम्मेसु विपस्सनाभूतं, तस्मा ‘‘अधिपञ्ञाधम्मविपस्सना’’ति वुच्चतीति।&lt;/p&gt;&#xA;&lt;h2 id=&#34;३-दतयसमधसततवणणन&#34;&gt;३. दुतियसमाधिसुत्तवण्णना&lt;/h2&gt;&#xA;&lt;p&gt;९३. ततिये योगो करणीयोति युत्तप्पयुत्तता कत्तब्बा। छन्दोति कत्तुकम्यताछन्दो। वायामोति पयोगो। उस्साहोति ततो अधिमत्ततरं वीरियम्। उस्सोळ्हीति पङ्कलग्गसकटउद्धरणसदिसं महावीरियम्। अप्पटिवानीति अनिवत्तनता।&lt;/p&gt;&#xA;&lt;h2 id=&#34;४-ततयसमधसततवणणन&#34;&gt;४. ततियसमाधिसुत्तवण्णना&lt;/h2&gt;&#xA;&lt;p&gt;९४. चतुत्थे एवं खो, आवुसो, सङ्खारा दट्ठब्बातिआदीसु, आवुसो, सङ्खारा नाम अनिच्चतो दट्ठब्बा, अनिच्चतो सम्मसितब्बा, अनिच्चतो पस्सितब्बा। तथा दुक्खतो, अनत्ततोति एवं अत्थो दट्ठब्बो। एवं खो, आवुसो, चित्तं सण्ठपेतब्बन्तिआदीसुपि पठमज्झानवसेन, आवुसो, चित्तं सण्ठपेतब्बं पठमज्झानवसेन सन्निसादेतब्बं, पठमज्झानवसेन एकोदि कातब्बं, पठमज्झानवसेन समादहितब्बम्। तथा दुतियज्झानादिवसेनाति एवं अत्थो दट्ठब्बो। इमेसु तीसुपि सुत्तेसु समथविपस्सना लोकियलोकुत्तराव कथिता।&lt;/p&gt;</description>
    </item>
    <item>
      <title>४६ (११) १. वलाहकवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/46_11_1_valAhakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/46_11_1_valAhakavaggo/</guid>
      <description>&lt;p&gt;(११) १. वलाहकवग्गो&lt;/p&gt;&#xA;&lt;h2 id=&#34;१-२-वलहकसततदवयवणणन&#34;&gt;१-२. वलाहकसुत्तद्वयवण्णना&lt;/h2&gt;&#xA;&lt;p&gt;१०१-२. ततियपण्णासकस्स पठमे वलाहकाति मेघा। भासिता होति नो कत्ताति ‘‘इदञ्चिदञ्च करिस्सामी’’ति केवलं भासतियेव, न करोति। कत्ता होति नो भासिताति अकथेत्वाव ‘‘इदञ्चिदञ्च मया कातुं वट्टती’’ति कत्ता होति। एवं सब्बत्थ अत्थो वेदितब्बो। दुतियं उत्तानत्थमेव।&lt;/p&gt;&#xA;&lt;h2 id=&#34;३-कमभसततवणणन&#34;&gt;३. कुम्भसुत्तवण्णना&lt;/h2&gt;&#xA;&lt;p&gt;१०३. ततिये कुम्भाति घटा। तुच्छो पिहितोति रित्तको पिहितमुखो। पूरो विवटोति उदकपुण्णो अपारुतमुखो। सेसद्वयेपि एसेव नयो।&lt;/p&gt;&#xA;&lt;h2 id=&#34;४-उदकरहदसततवणणन&#34;&gt;४. उदकरहदसुत्तवण्णना&lt;/h2&gt;&#xA;&lt;p&gt;१०४. चतुत्थे उत्तानो गम्भीरोभासोतिआदीसु पुराणपण्णरससम्भिन्नवण्णो काळउदको गम्भीरोभासो नाम, अच्छविप्पसन्नमणिवण्णउदको उत्तानोभासो नाम।&lt;/p&gt;&#xA;&lt;h2 id=&#34;५-६-अमबसततवणणन&#34;&gt;५-६. अम्बसुत्तवण्णना&lt;/h2&gt;&#xA;&lt;p&gt;१०५-६. पञ्चमे आमं पक्कवण्णीति आमकं हुत्वा ओलोकेन्तानं पक्कसदिसं खायति। एवं सब्बपदानि दट्ठब्बानि। छट्ठं उत्तानत्थमेव।&lt;/p&gt;</description>
    </item>
    <item>
      <title>४७ (१२) २. केसिवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/47_12_2_kesivaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/47_12_2_kesivaggo/</guid>
      <description>&lt;p&gt;(१२) २. केसिवग्गो&lt;/p&gt;&#xA;&lt;h2 id=&#34;१-कससततवणणन&#34;&gt;१. केसिसुत्तवण्णना&lt;/h2&gt;&#xA;&lt;p&gt;१११. दुतियस्स पठमे केसीति तस्स नामम्। अस्सदम्मे सारेतीति अस्सदम्मसारथि। सण्हेनपि विनेतीतिआदीसु तस्स अनुच्छविकं सक्कारं कत्वा सुभोजनं भोजेत्वा मधुरपानं पायेत्वा मुदुवचनेन समुदाचरित्वा दमेन्तो सण्हेन दमेति नाम, जाणुबन्धनमुखबन्धनादीहि चेव पतोदविज्झनकसाभिघातफरुसवचनेहि च दमेन्तो फरुसेन दमेति नाम, कालेन कालं तदुभयं करोन्तो सण्हफरुसेन दमेति नाम।&lt;/p&gt;&#xA;&lt;h2 id=&#34;२-जवसततवणणन&#34;&gt;२. जवसुत्तवण्णना&lt;/h2&gt;&#xA;&lt;p&gt;११२. दुतिये अज्जवेनाति उजुकभावेन। जवेनाति पदवेगेन। खन्तियाति अधिवासनक्खन्तिया। सोरच्चेनाति सुचिभावसीलेन। पुग्गलगुणङ्गेसु जवेनाति ञाणजवेन। सेसमेत्थ उत्तानत्थमेव।&lt;/p&gt;&#xA;&lt;h2 id=&#34;३-पतदसततवणणन&#34;&gt;३. पतोदसुत्तवण्णना&lt;/h2&gt;&#xA;&lt;p&gt;११३. ततिये पतोदच्छायन्ति विज्झनत्थं उक्खित्तस्स पतोदस्स छायम्। संविज्जतीति ‘‘जवो मे गहेतब्बो’’ति सल्लक्खणवसेन संविज्जति। संवेगं आपज्जतीति संवेगं पटिपज्जति लोमवेधविद्धोति लोमकूपे पतोदवेधेन विद्धमत्तो। चम्मवेधविद्धोति छविचम्मं छिन्दन्तेन पतोदवेधेन विद्धो। अट्ठिवेधविद्धोति अट्ठिं भिन्दन्तेन वेधेन विद्धो। कायेनाति नामकायेन। परमसच्चन्ति निब्बानम्। सच्छिकरोतीति पस्सति। पञ्ञायाति सहविपस्सनाय मग्गपञ्ञाय।&lt;/p&gt;</description>
    </item>
    <item>
      <title>४८ (१३) ३. भयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/48_13_3_bhayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/48_13_3_bhayavaggo/</guid>
      <description>&lt;p&gt;(१३) ३. भयवग्गो&lt;/p&gt;&#xA;&lt;h2 id=&#34;१-अततनवदसततवणणन&#34;&gt;१. अत्तानुवादसुत्तवण्णना&lt;/h2&gt;&#xA;&lt;p&gt;१२१. ततियस्स पठमे अत्तानुवादभयन्ति अत्तानं अनुवदन्तस्स उप्पज्जनकभयम्। परानुवादभयन्ति परस्स अनुवादतो उप्पज्जनकभयम्। दण्डभयन्ति द्वत्तिंस कम्मकारणा पटिच्च उप्पज्जनकभयम्। दुग्गतिभयन्ति चत्तारो अपाये पटिच्च उप्पज्जनकभयम्। इदं वुच्चति, भिक्खवे, अत्तानुवादभयन्तिआदीसु अत्तानुवादभयं ताव पच्चवेक्खन्तस्स अज्झत्तं हिरी समुट्ठाति, सास्स तीसु द्वारेसु संवरं जनेति, तीसु द्वारेसु संवरो चतुपारिसुद्धिसीलं होति। सो तस्मिं सीले पतिट्ठाय विपस्सनं वड्ढेत्वा अग्गफले पतिट्ठाति। परानुवादभयं पन पच्चवेक्खन्तस्स बहिद्धा ओत्तप्पं समुट्ठाति, तदस्स तीसु द्वारेसु संवरं जनेति, तीसु द्वारेसु संवरो चतुपारिसुद्धिसीलं होति। सो तस्मिं सीले पतिट्ठाय विपस्सनं वड्ढेत्वा अग्गफले पतिट्ठाति। दुग्गतिभयं पच्चवेक्खन्तस्स अज्झत्तं हिरी समुट्ठाति, सास्स तीसु द्वारेसु संवरं जनेति, तीसु द्वारेसु संवरो चतुपारिसुद्धिसीलं होति। सो तस्मिं सीले पतिट्ठाय विपस्सनं वड्ढेत्वा अग्गफले पतिट्ठाति।&lt;/p&gt;</description>
    </item>
    <item>
      <title>४९ (१४) ४. पुग्गलवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/49_14_4_puggalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/49_14_4_puggalavaggo/</guid>
      <description>&lt;p&gt;(१४) ४. पुग्गलवग्गो&lt;/p&gt;&#xA;&lt;h2 id=&#34;१-सयजनसततवणणन&#34;&gt;१. संयोजनसुत्तवण्णना&lt;/h2&gt;&#xA;&lt;p&gt;१३१. चतुत्थस्स पठमे उपपत्तिपटिलाभियानीति येहि अनन्तरा उपपत्तिं पटिलभति। भवपटिलाभियानीति उपपत्तिभवस्स पटिलाभाय पच्चयानि। सकदागामिस्साति इदं अप्पहीनसंयोजनेसु अरियेसु उत्तमकोटिया गहितम्। यस्मा पन अन्तरापरिनिब्बायिस्स अन्तरा उपपत्ति नत्थि, यं पन सो तत्थ झानं समापज्जति, तं कुसलत्ता ‘‘उपपत्तिभवस्स पच्चयो’’ तेव सङ्ख्यं गच्छति। तस्मास्स ‘‘उपपत्तिपटिलाभियानि संयोजनानि पहीनानि, भवपटिलाभियानि संयोजनानि अप्पहीनानी’’ति वुत्तम्। ओरम्भागियेसु च अप्पहीनं उपादाय सकदागामिस्स अविसेसेन ‘‘ओरम्भागियानि संयोजनानि अप्पहीनानी’’ति वुत्तम्। सेसमेत्थ उत्तानमेव।&lt;/p&gt;&#xA;&lt;h2 id=&#34;२-पटभनसततवणणन&#34;&gt;२. पटिभानसुत्तवण्णना&lt;/h2&gt;&#xA;&lt;p&gt;१३२. दुतिये युत्तप्पटिभानो नो मुत्तप्पटिभानोति पञ्हं कथेन्तो युत्तमेव कथेति, सीघं पन न कथेति, सणिकमेव कथेतीति अत्थो। इमिना नयेन सब्बपदानि वेदितब्बानि।&lt;/p&gt;</description>
    </item>
    <item>
      <title>५० (१५) ५. आभावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/50_15_5_AbhAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/50_15_5_AbhAvaggo/</guid>
      <description>&lt;p&gt;(१५) ५. आभावग्गो&lt;/p&gt;&#xA;&lt;h2 id=&#34;१-आभसततवणणन&#34;&gt;१. आभासुत्तवण्णना&lt;/h2&gt;&#xA;&lt;p&gt;१४१. पञ्चमस्स पठमे आभासनवसेन चन्दोव चन्दाभा। सेसपदेसुपि एसेव नयो।&lt;/p&gt;&#xA;&lt;h2 id=&#34;२-५-पभसततदवणणन&#34;&gt;२-५. पभासुत्तादिवण्णना&lt;/h2&gt;&#xA;&lt;p&gt;१४२-१४५. दुतियादीसुपि पभासनवसेन चन्दोव चन्दप्पभा। आलोकनवसेन चन्दोव चन्दालोको। ओभासनवसेन चन्दोव चन्दोभासो। पज्जोतनवसेन चन्दोव चन्दपज्जोतोति। एवं सब्बपदेसुपि अत्थो वेदितब्बो।&lt;/p&gt;&#xA;&lt;h2 id=&#34;६-पठमकलसततवणणन&#34;&gt;६. पठमकालसुत्तवण्णना&lt;/h2&gt;&#xA;&lt;p&gt;१४६. छट्ठे कालाति युत्तप्पयुत्तकाला। कालेन धम्मस्सवनन्ति युत्तप्पयुत्तकाले धम्मस्सवनम्। धम्मसाकच्छाति पञ्हपुच्छनविस्सज्जनवसेन पवत्ता संसन्दनकथा।&lt;/p&gt;&#xA;&lt;h2 id=&#34;७-दतयकलसततवणणन&#34;&gt;७. दुतियकालसुत्तवण्णना&lt;/h2&gt;&#xA;&lt;p&gt;१४७. सत्तमे कालाति तस्मिं तस्मिं काले धम्मस्सवनादिवसेन पवत्तानं कुसलधम्मानं एतं अधिवचनम्। ते भावियन्ति चेव अनुपरिवत्तियन्ति च। आसवानं खयन्ति अरहत्तम्। अट्ठमं उत्तानत्थमेव।&lt;/p&gt;</description>
    </item>
    <item>
      <title>५१ (१६) १. इन्द्रियवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/51_16_1_indriyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/51_16_1_indriyavaggo/</guid>
      <description>&lt;p&gt;(१६) १. इन्द्रियवग्गो&lt;/p&gt;&#xA;&lt;h2 id=&#34;१-इनदरयसततदवणणन&#34;&gt;१. इन्द्रियसुत्तादिवण्णना&lt;/h2&gt;&#xA;&lt;p&gt;१५१. चतुत्थस्स पठमे सद्धाधुरेन इन्दट्ठं करोतीति सद्धिन्द्रियम्। सेसेसुपि एसेव नयो। दुतिये अस्सद्धिये अकम्पनट्ठेन सद्धाबलम्। सेसेसुपि एसेव नयो। ततिये अनवज्जबलन्ति निद्दोसबलम्। सङ्गहबलन्ति सङ्गण्हितब्बयुत्तकानं सङ्गण्हनबलम्। चतुत्थपञ्चमानि उत्तानानेव।&lt;/p&gt;&#xA;&lt;h2 id=&#34;६-कपपसततवणणन&#34;&gt;६. कप्पसुत्तवण्णना&lt;/h2&gt;&#xA;&lt;p&gt;१५६. छट्ठे संवट्टतीति एत्थ तयो संवट्टा आपोसंवट्टो, तेजोसंवट्टो, वायोसंवट्टोति। तिस्सो संवट्टसीमा आभस्सरा, सुभकिण्हा, वेहप्फलाति। यदा कप्पो तेजेन संवट्टति, आभस्सरतो हेट्ठा अग्गिना डय्हति। यदा आपेन संवट्टति, सुभकिण्हतो हेट्ठा उदकेन विलीयति। यदा वातेन संवट्टति, वेहप्फलतो हेट्ठा वातेन विद्धंसति। वित्थारतो पन सदापि एकं बुद्धक्खेत्तं विनस्सति। अयमेत्थ सङ्खेपो, वित्थारकथा पन विसुद्धिमग्गे (विसुद्धि॰ २.४०३-४०४ आदयो) वुत्तनयेनेव वेदितब्बा।&lt;/p&gt;</description>
    </item>
    <item>
      <title>५२ (१७) २. पटिपदावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/52_17_2_paTipadAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/52_17_2_paTipadAvaggo/</guid>
      <description>&lt;p&gt;(१७) २. पटिपदावग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;१६१. दुतियस्स पठमे सुखपटिक्खेपेन दुक्खा पटिपज्जितब्बतो पटिपदा एतिस्साति दुक्खापटिपदा। असीघप्पवत्तिताय गरुभावेन दन्धा अभिञ्ञा एतिस्साति दन्धाभिञ्ञा। इमिनाव नयेन सब्बपदेसु अत्थो वेदितब्बो।&lt;/p&gt;&#xA;&lt;h2 id=&#34;२-वतथरसततवणणन&#34;&gt;२. वित्थारसुत्तवण्णना&lt;/h2&gt;&#xA;&lt;p&gt;१६२. दुतिये अभिक्खणन्ति अभिण्हम्। आनन्तरियन्ति अनन्तरविपाकदायकं मग्गसमाधिम्। आसवानं खयायाति अरहत्तफलत्थाय। पञ्चिन्द्रियानीति विपस्सनापञ्चमकानि पञ्चिन्द्रियानि। पञ्ञिन्द्रियन्ति हि एत्थ विपस्सनापञ्ञाव पञ्ञिन्द्रियन्ति अधिप्पेतम्। सेसमेत्थ पाळिवसेन उत्तानमेव।&lt;br&gt;&#xA;इमासं पन पटिपदानं अयं आविभावकथा – इध भिक्खु पुब्बे अकताभिनिवेसो पुब्बभागे रूपपरिग्गहे किलमति, अरूपपरिग्गहे किलमति, पच्चयपरिग्गहे किलमति, तीसु अद्धासु किलमति, मग्गामग्गे किलमति। एवं पञ्चसु ठानेसु किलमन्तो विपस्सनं पापुणाति। विपस्सनं पत्वापि उदयब्बयानुपस्सने, भङ्गानुपस्सने, भयतुपट्ठाने, आदीनवानुपस्सने, निब्बिदानुपस्सने, मुच्चितुकम्यताञाणे, सङ्खारुपेक्खाञाणे, अनुलोमञाणे, गोत्रभुञाणेति इमेसु नवसु विपस्सनाञाणेसुपि किलमित्वाव लोकुत्तरमग्गं पापुणाति। तस्स सो लोकुत्तरमग्गो एवं दुक्खेन गरुभावेन सच्छिकतत्ता दुक्खपटिपदो दन्धाभिञ्ञो नाम जातो। यो पन पुब्बभागे पञ्चसु ञाणेसु किलमन्तो अपरभागे नवसु विपस्सनाञाणेसु अकिलमित्वाव मग्गं सच्छिकरोति, तस्स सो मग्गो एवं दुक्खेन अगरुभावेन सच्छिकतत्ता दुक्खपटिपदो खिप्पाभिञ्ञो नाम जातो। इमिना उपायेन इतरापि द्वे वेदितब्बा।&lt;br&gt;&#xA;गोणपरियेसकउपमाहि चेता विभावेतब्बा – एकस्स हि पुरिसस्स चत्तारो गोणा पलायित्वा अटविं पविट्ठा। सो सकण्टके सगहने वने ते परियेसन्तो गहनमग्गेनेव किच्छेन कसिरेन गन्त्वा गहनट्ठानेयेव निलीने गोणेपि किच्छेन कसिरेन अद्दस। एको किच्छेन गन्त्वा अब्भोकासे ठिते खिप्पमेव अद्दस। अपरो अब्भोकासमग्गेन सुखेन गन्त्वा गहनट्ठाने निलीने किच्छेन कसिरेन अद्दस। अपरो अब्भोकासमग्गेनेव सुखेन गन्त्वा अब्भोकासे ठितेयेव खिप्पं अद्दस। तत्थ चत्तारो गोणा विय चत्तारो अरियमग्गा दट्ठब्बा, गोणपरियेसको पुरिसो विय योगावचरो, गहनमग्गेन किच्छेन कसिरेन गमनं विय पुब्बभागे पञ्चसु ञाणेसु किलमतो दुक्खापटिपदा। गहनट्ठाने निलीनानं किच्छेनेव दस्सनं विय अपरभागे नवसु ञाणेसु किलमन्तस्स अरियमग्गानं दस्सनम्। इमिना उपायेन सेसउपमापि योजेतब्बा।&lt;/p&gt;</description>
    </item>
    <item>
      <title>५३ (१८) ३. सञ्चेतनियवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/53_18_3_sanchetaniyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/53_18_3_sanchetaniyavaggo/</guid>
      <description>&lt;p&gt;(१८) ३. सञ्चेतनियवग्गो&lt;/p&gt;&#xA;&lt;h2 id=&#34;१-चतनसततवणणन&#34;&gt;१. चेतनासुत्तवण्णना&lt;/h2&gt;&#xA;&lt;p&gt;१७१. ततियस्स पठमे कायेति कायद्वारे, कायविञ्ञत्तिया सतीति अत्थो। कायसञ्चेतनाहेतूतिआदीसु कायसञ्चेतना नाम कायद्वारे चेतना पकप्पना। सा अट्ठ कामावचरकुसलवसेन अट्ठविधा, अकुसलवसेन द्वादसविधाति वीसतिविधा। तथा वचीसञ्चेतना, तथा मनोसञ्चेतना। अपिचेत्थ नव महग्गतचेतनापि लब्भन्ति। कायसञ्चेतनाहेतूति कायसञ्चेतनापच्चया। उप्पज्जति अज्झत्तं सुखदुक्खन्ति अट्ठकुसलकम्मपच्चया नियकज्झत्ते सुखं उप्पज्जति, द्वादसअकुसलकम्मपच्चया दुक्खम्। सेसद्वारेसुपि एसेव नयो। अविज्जापच्चयावाति अविज्जाकारणेनेव। सचे हि अविज्जा छादयमाना पच्चयो होति, एवं सन्ते तीसु द्वारेसु सुखदुक्खानं पच्चयभूता चेतना उप्पज्जति। इति मूलभूताय अविज्जाय वसेनेतं वुत्तम्।&lt;br&gt;&#xA;सामं वातिआदीसु परेहि अनाणत्तो सयमेव अभिसङ्खरोन्तो सामं कायसङ्खारं अभिसङ्खरोति नाम। यं पन परे समादपेत्वा आणापेत्वा कारेन्ति, तस्स तं कायसङ्खारं परे अभिसङ्खरोन्ति नाम। यो पन कुसलं कुसलन्ति अकुसलं अकुसलन्ति कुसलविपाकं कुसलविपाकोति अकुसलविपाकं अकुसलविपाकोति जानन्तो कायद्वारे वीसतिविधं कायसङ्खारं अभिसङ्खरोति, अयं सम्पजानो अभिसङ्खरोति नाम। यो एवं अजानन्तो अभिसङ्खरोति, अयं असम्पजानो अभिसङ्खरोति नाम। सेसद्वारेसुपि एसेव नयो।&lt;br&gt;&#xA;तत्थ असम्पजानकम्मं एवं वेदितब्बं – दहरदारका ‘‘मातापितूहि कतं करोमा’’ति चेतियं वन्दन्ति, पुप्फपूजं करोन्ति, भिक्खुसङ्घं वन्दन्ति, तेसं कुसलन्ति अजानन्तानम्पि तं कुसलमेव होति। तथा मिगपक्खिआदयो तिरच्छाना धम्मं सुणन्ति, सङ्घं वन्दन्ति, चेतियं वन्दन्ति, तेसं जानन्तानम्पि अजानन्तानम्पि तं कुसलमेव होति। दहरदारका पन मातापितरो हत्थपादेहि पहरन्ति, भिक्खूनं तलसत्तिकं उग्गिरन्ति, दण्डं खिपन्ति, अक्कोसन्ति । गावियो भिक्खुसङ्घं अनुबन्धन्ति, सुनखा अनुबन्धन्ति, डंसन्ति, सीहब्यग्घादयो अनुबन्धन्ति, जीविता वोरोपेन्ति। तेसं जानन्तानम्पि अजानन्तानम्पि अकुसलकम्मं होतीति वेदितब्बम्।&lt;br&gt;&#xA;इदानि तीसुपि द्वारेसु आयूहनचेतना समोधानेतब्बा। सेय्यथिदं – कायद्वारे सयंकतमूलिका वीसति चेतना, आणत्तिमूलिका वीसति, सम्पजानमूलिका वीसति, असम्पजानमूलिका वीसतीति असीति चेतना होन्ति, तथा वचीद्वारे। मनोद्वारे पन एकेकस्मिम्पि विकप्पे एकूनतिंस कत्वा सतञ्च सोळस च होन्ति। इति सब्बापि तीसु द्वारेसु द्वे सतानि छसत्तति च चेतना। ता सब्बापि सङ्खारक्खन्धोतेव सङ्खं गच्छन्ति, तंसम्पयुत्तो वेदयिताकारो वेदनाक्खन्धो, सञ्जाननाकारो सञ्ञाक्खन्धो, चित्तं विञ्ञाणक्खन्धो, कायो उपादारूपं, तस्स पच्चया चतस्सो धातुयो चत्तारि भूतानीति इमे पञ्चक्खन्धा दुक्खसच्चं नाम।&lt;br&gt;&#xA;इमेसु, भिक्खवे, धम्मेसु अविज्जा अनुपतिताति इमेसु वुत्तप्पभेदेसु चेतनाधम्मेसु अविज्जा सहजातवसेन च उपनिस्सयवसेन च अनुपतिता। एवं वट्टञ्चेव वट्टमूलिका च अविज्जा दस्सिता होति।&lt;br&gt;&#xA;एत्तावता विपस्सनं वड्ढेत्वा अरहत्तं पत्तस्स खीणासवस्स इदानि थुतिं करोन्तो अविज्जायत्वेव असेसविरागनिरोधातिआदिमाह। तत्थ असेसविरागनिरोधाति असेसविरागेन चेव असेसनिरोधेन च। सो कायो न होतीति खीणासवस्स कायेन करणकम्मं पञ्ञायति, चेतियङ्गणसम्मज्जनं बोधियङ्गणसम्मज्जनं अभिक्कमनं पटिक्कमनं वत्तानुवत्तकरणन्ति एवमादि। कायद्वारे पनस्स वीसति चेतना अविपाकधम्मतं आपज्जन्ति। तेन वुत्तं – ‘‘सो कायो न होति, यं पच्चयास्स तं उप्पज्जति अज्झत्तं सुखदुक्ख’’न्ति। कायद्वारप्पवत्ता हि चेतना इध कायोति अधिप्पेता। सेसद्वयेपि एसेव नयो। खेत्तन्तिआदीनिपि कुसलाकुसलकम्मस्सेव नामानि। तञ्हि विपाकस्स विरुहनट्ठानट्ठेन खेत्तं, पतिट्ठानट्ठेन वत्थु, कारणट्ठेन आयतनं, अधिकरणट्ठेन अधिकरणन्ति वुच्चति।&lt;br&gt;&#xA;इति सत्था एत्तकेन ठानेन तीहि द्वारेहि आयूहितकम्मं दस्सेत्वा इदानि तस्स कम्मस्स विपच्चनट्ठानं दस्सेतुं चत्तारोमे भिक्खवेतिआदिमाह। तत्थ अत्तभावप्पटिलाभाति पटिलद्धअत्तभावा। अत्तसञ्चेतना कमतीति अत्तना पकप्पितचेतना वहति पवत्तति।&lt;br&gt;&#xA;अत्तसञ्चेतनाहेतु तेसं सत्तानं तम्हा काया चुति होतीतिआदीसु खिड्डापदोसिका देवा अत्तसञ्चेतनाहेतु चवन्ति। तेसञ्हि नन्दनवनचित्तलतावनफारुसकवनादीसु दिब्बरतिसमप्पितानं कीळन्तानं पानभोजने सति सम्मुस्सति, ते आहारुपच्छेदेन आतपे खित्तमाला विय मिलायन्ति। मनोपदोसिका देवा परसञ्चेतनाहेतु चवन्ति, एते चातुमहाराजिका देवा। तेसु किर एको देवपुत्तो ‘‘नक्खत्तं कीळिस्सामी’’ति सपरिवारो रथेन वीथिं पटिपज्जति। अथञ्ञो निक्खमन्तो तं पुरतो गच्छन्तं दिस्वा ‘‘किं, भो, अयं कपणो अदिट्ठपुब्बं विय एतं दिस्वा पीतिया उद्धुमातो विय गज्जमानो विय च गच्छती’’ति कुज्झति। पुरतो गच्छन्तोपि निवत्तित्वा तं कुद्धं दिस्वा कुद्धा नाम सुविजाना होन्तीति कुद्धभावमस्स ञत्वा ‘‘त्वं कुद्धो मय्हं किं करिस्ससि, अयं सम्पत्ति मया दानसीलादीनं वसेन लद्धा, न तुय्हं वसेना’’ति पटिकुज्झति। एकस्मिञ्हि कुद्धे इतरो अकुद्धो रक्खति, उभोसु पन कुद्धेसु एकस्स कोधो इतरस्स पच्चयो होति, तस्सपि कोधो इतरस्स पच्चयो होतीति उभो कन्दन्तानंयेव ओरोधानं चवन्ति। मनुस्सा अत्तसञ्चेतना च परसञ्चेतना च हेतु चवन्ति, अत्तसञ्चेतनाय च परसञ्चेतनाय च हेतुभूताय चवन्तीति अत्थो। मनुस्सा हि कुज्झित्वा अत्तनाव अत्तानं हत्थेहिपि दण्डेहिपि पहरन्ति, रज्जुबन्धनादीहिपि बन्धन्ति, असिनापि सीसं छिन्दन्ति, विसम्पि खादन्ति, पपातेपि पतन्ति, उदकम्पि पविसन्ति, अग्गिम्पि पविसन्ति, परेपि दण्डेन वा सत्थने वा पहरित्वा मारेन्ति। एवं तेसु अत्तसञ्चेतनापि परसञ्चेतनापि कमति।&lt;br&gt;&#xA;कतमे तेन देवा दट्ठब्बाति कतमे नाम ते देवा दट्ठब्बाति अत्थो। तेन वा अत्तभावेन कतमे देवा दट्ठब्बातिपि अत्थो। कस्मा पन थेरो इमं पञ्हं पुच्छति, किं अत्तना कथेतुं नप्पहोतीति? पहोति, इदं पन पदं अत्तनो सभावेन बुद्धविसयं पञ्हन्ति थेरो न कथेसि। तेन दट्ठब्बाति तेन अत्तभावेन दट्ठब्बा। अयं पन पञ्हो हेट्ठा कामावचरेपि रूपावचरेपि लब्भति, भवग्गेन पन परिच्छिन्दित्वा कथितो निप्पदेसेन कथितो होतीति भगवता एवं कथितो।&lt;br&gt;&#xA;आगन्तारो इत्थत्तन्ति इत्थभावं कामावचरपञ्चक्खन्धभावमेव आगन्तारो, नेव तत्रूपपत्तिका न उपरूपपत्तिका होन्ति। अनागन्तारो इत्थत्तन्ति इमं खन्धपञ्चकं अनागन्तारो, हेट्ठूपपत्तिका न होन्ति, तत्रूपपत्तिका वा उपरूपपत्तिका वा तत्थेव वा परिनिब्बायिनो होन्तीति अत्थो। एत्थ च हेट्ठिमभवे निब्बत्तानं वसेन उपरूपपत्तिका वेदितब्बा। भवग्गे पनेतं नत्थि। सेसं सब्बत्थ उत्तानमेवाति।&lt;/p&gt;</description>
    </item>
    <item>
      <title>५४ (१९) ४. ब्राह्मणवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/54_19_4_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/54_19_4_brAhmaNavaggo/</guid>
      <description>&lt;p&gt;(१९) ४. ब्राह्मणवग्गो&lt;/p&gt;&#xA;&lt;h2 id=&#34;१-यधजवसततवणणन&#34;&gt;१. योधाजीवसुत्तवण्णना&lt;/h2&gt;&#xA;&lt;p&gt;१८१. चतुत्थस्स पठमे ठानकुसलोति येन ठानेन ठितो अविराधेत्वा विज्झितुं सक्कोति, तस्मिं ठाने कुसलो। सेसं हेट्ठा वुत्तनयेनेव वेदितब्बम्।&lt;/p&gt;&#xA;&lt;h2 id=&#34;२-पटभगसततवणणन&#34;&gt;२. पाटिभोगसुत्तवण्णना&lt;/h2&gt;&#xA;&lt;p&gt;१८२. दुतिये नत्थि कोचि पाटिभोगोति अहं ते पाटिभोगोति एवं पाटिभोगो भवितुं समत्थो नाम नत्थि। जराधम्मन्ति जरासभावम्। एस नयो सब्बत्थ।&lt;/p&gt;&#xA;&lt;h2 id=&#34;३-सतसततवणणन&#34;&gt;३. सुतसुत्तवण्णना&lt;/h2&gt;&#xA;&lt;p&gt;१८३. ततिये नत्थि ततो दोसोति तस्मिं दोसो नाम नत्थीति अत्थो।&lt;/p&gt;&#xA;&lt;h2 id=&#34;४-अभयसततवणणन&#34;&gt;४. अभयसुत्तवण्णना&lt;/h2&gt;&#xA;&lt;p&gt;१८४. चतुत्थे किच्छाजीवितकारणट्ठेन रोगोव रोगातङ्को नाम। फुट्ठस्साति तेन रोगातङ्केन समन्नागतस्स। उरत्ताळिं कन्दतीति उरं ताळेत्वा रोदति। अकतकल्याणोतिआदीसु कल्याणं वुच्चति पुञ्ञकम्मं , तं अकतं एतेनाति अकतकल्याणो। सेसपदेसुपि एसेव नयो। पुञ्ञकम्ममेव हि कोसल्लसम्भूतत्ता कुसलं, भीतस्स परित्तायकत्ता भीरुत्ताणन्ति वुच्चति। कतपापोतिआदीसु पापं वुच्चति लामकं अकुसलकम्मम्। लुद्दन्ति कक्खळकम्मम्। किब्बिसन्ति समलं अपरिसुद्धकम्मम्। कङ्खी होतीति बुद्धधम्मसङ्घगुणेसु चेव सिक्खाय च पुब्बन्ते च अपरन्ते च पुब्बन्तापरन्ते च पटिच्चसमुप्पादे चाति अट्ठसु ठानेसु कङ्खाय समन्नागतो होति। विचिकिच्छीति विचिकिच्छाय समन्नागतो सासनसद्धम्मे न निट्ठं गतो, उग्गहपरिपुच्छावसेन निट्ठं गन्तुं न सक्कोति। इमिना नयेन सब्बत्थ अत्थो वेदितब्बो।&lt;/p&gt;</description>
    </item>
    <item>
      <title>५५ (२०) ५. महावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/55_20_5_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/55_20_5_mahAvaggo/</guid>
      <description>&lt;p&gt;(२०) ५. महावग्गो&lt;/p&gt;&#xA;&lt;h2 id=&#34;१-सतनगतसततवणणन&#34;&gt;१. सोतानुगतसुत्तवण्णना&lt;/h2&gt;&#xA;&lt;p&gt;१९१. पञ्चमस्स पठमे सोतानुगतानन्ति पसादसोतं ओदहित्वा ञाणसोतेन ववत्थपितानम्। चत्तारो आनिसंसा पाटिकङ्खाति चत्तारो गुणानिसंसा पाटिकङ्खितब्बा। इदं पन भगवता अत्थुप्पत्तिवसेन आरद्धम्। कतरअत्थुप्पत्तिवसेनाति? भिक्खूनं धम्मस्सवनाय अनुपसङ्कमनअत्थुप्पत्तिवसेन। पञ्चसता किर ब्राह्मणपब्बजिता ‘‘सम्मासम्बुद्धो लिङ्गवचनविभत्तिपदब्यञ्जनादीहि कथेन्तो अम्हेहि ञातमेव कथेस्सति, अञ्ञातं किं कथेस्सती’’ति धम्मस्सवनत्थं न गच्छन्ति। सत्था तं पवत्तिं सुत्वा ते पक्कोसापेत्वा ‘‘कस्मा एवं करोथ, सक्कच्चं धम्मं सुणाथ, सक्कच्चं धम्मं सुणन्तानञ्च सज्झायन्तानञ्च इमे एत्तका आनिसंसा’’ति दस्सेन्तो इमं देसनं आरभि।&lt;br&gt;&#xA;तत्थ धम्मं परियापुणातीति सुत्तं गेय्यन्तिआदिकं नवङ्गं सत्थुसासनभूतं तन्तिधम्मं वळञ्जेति। सोतानुगता होन्तीति सोतं अनुप्पत्ता अनुपविट्ठा होन्ति। मनसानुपेक्खिताति चित्तेन ओलोकिता। दिट्ठिया सुप्पटिविद्धाति अत्थतो च कारणतो च पञ्ञाय सुट्ठु पटिविद्धा पच्चक्खं कता। मुट्ठस्सति कालं कुरुमानोति नयिदं बुद्धवचनं अनुस्सरणसतिया अभावेन वुत्तं, पुथुज्जनकालकिरियं पन सन्धाय वुत्तम्। पुथुज्जनो हि मुट्ठस्सति कालं करोति नाम। उपपज्जतीति सुद्धसीले पतिट्ठितो देवलोके निब्बत्तति। धम्मपदा प्लवन्तीति अन्तराभवे निब्बत्तमुट्ठस्सतिनो, येपि पुब्बे सज्झायमूलिका वाचापरिचितबुद्धवचनधम्मा, ते सब्बे पसन्ने आदासे छाया विय प्लवन्ति, पाकटा हुत्वा पञ्ञायन्ति। दन्धो, भिक्खवे, सतुप्पादोति बुद्धवचनानुस्सरणसतिया उप्पादो दन्धो गरु। अथ सो सत्तो खिप्पंयेव विसेसगामी होति, निब्बानगामी होतीति अत्थो।&lt;br&gt;&#xA;इद्धिमा चेतोवसिप्पत्तोति इद्धिसम्पन्नो चित्तस्स वसिभावपत्तो खीणासवो। अयं वा सो धम्मविनयोति एत्थ विभावनत्थो वा-सद्दो। यत्थाति यस्मिं धम्मविनये। ब्रह्मचरियं अचरिन्ति ब्रह्मचरियवासं वसिम्। इदम्पि बुद्धवचनं मया पुब्बे वळञ्जितन्ति बुद्धवचनानुस्सरणवसेनेतं वुत्तम्। देवपुत्तोति पञ्चालचण्डो विय हत्थकमहाब्रह्मा विय सनङ्कुमारब्रह्मा विय च एको धम्मकथिकदेवपुत्तो। ओपपातिको ओपपातिकं सारेतीति पठमं उप्पन्नो देवपुत्तो पच्छा उप्पन्नं सारेति। सहपंसुकीळिकाति एतेन नेसं दीघरत्तं कतपरिचयभावं दस्सेति। समागच्छेय्युन्ति सालाय वा रुक्खमूले वा सम्मुखीभावं गच्छेय्युम्। एवं वदेय्याति सालाय वा रुक्खमूले वा पठमतरं निसिन्नो पच्छा आगतं एवं वदेय्य। सेसमेत्थ पाळिनयेनेव वेदितब्बम्।&lt;/p&gt;</description>
    </item>
    <item>
      <title>५६ (२१) १. सप्पुरिसवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/56_21_1_sappurisavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/56_21_1_sappurisavaggo/</guid>
      <description>&lt;p&gt;(२१) १. सप्पुरिसवग्गो&lt;/p&gt;&#xA;&lt;h2 id=&#34;१-६-सकखपदसततवणणन&#34;&gt;१-६. सिक्खापदसुत्तवण्णना&lt;/h2&gt;&#xA;&lt;p&gt;२०१. पञ्चमस्स पठमे असप्पुरिसन्ति लामकपुरिसं तुच्छपुरिसं मूळ्हपुरिसं अविज्जाय अन्धीकतं बालम्। असप्पुरिसतरन्ति अतिरेकेन असप्पुरिसम्। इतरे द्वे वुत्तपटिपक्खवसेन वेदितब्बा। सेसमेत्थ उत्तानत्थमेव। यथा चेत्थ, एवं इतो परेसु पञ्चसु। एतेसु हि पठमं पञ्चवेरवसेन देसितं, दुतियं अस्सद्धम्मवसेन, ततियं कायवचीद्वारवसेन, चतुत्थं मनोद्वारवसेन, पञ्चमं अट्ठमिच्छत्तवसेन, छट्ठं दसमिच्छत्तवसेन।&lt;/p&gt;&#xA;&lt;h2 id=&#34;७-१०-पपधममसततचतककवणणन&#34;&gt;७-१०. पापधम्मसुत्तचतुक्कवण्णना&lt;/h2&gt;&#xA;&lt;p&gt;२०७-२१०. सत्तमे पापन्ति लामकं संकिलिट्ठपुग्गलम्। कल्याणन्ति भद्दकं अनवज्जपुग्गलम्। सेसमेत्थ उत्तानत्थमेव। अट्ठमेपि एसेव नयो। नवमे पापधम्मन्ति लामकधम्मम्। कल्याणधम्मन्ति अनवज्जधम्मम्। सेसमेत्थ उत्तानत्थमेव। दसमेपि एसेव नयो। इमस्मिं वग्गे दससुपि सुत्तेसु अगारियप्पटिपदा कथिता। सचेपि सोतापन्नसकदागामिनो होन्ति, वट्टतियेवाति।&lt;br&gt;&#xA;सप्पुरिसवग्गो पठमो।&lt;/p&gt;</description>
    </item>
    <item>
      <title>५७ (२२) २. परिसावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/57_22_2_parisAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/57_22_2_parisAvaggo/</guid>
      <description>&lt;p&gt;(२२) २. परिसावग्गो&lt;/p&gt;&#xA;&lt;h2 id=&#34;१-परससततवणणन&#34;&gt;१. परिसासुत्तवण्णना&lt;/h2&gt;&#xA;&lt;p&gt;२११. दुतियस्स पठमे परिसं दूसेन्तीति परिसदूसना। परिसं सोभेन्तीति परिससोभना।&lt;/p&gt;&#xA;&lt;h2 id=&#34;२-दटठसततवणणन&#34;&gt;२. दिट्ठिसुत्तवण्णना&lt;/h2&gt;&#xA;&lt;p&gt;२१२. दुतिये मनोदुच्चरिते परियापन्नापि मिच्छादिट्ठि महासावज्जताय विसुं वुत्ता, तस्सा च पटिपक्खवसेन सम्मादिट्ठि।&lt;/p&gt;&#xA;&lt;h2 id=&#34;३-अकतञञतसततवणणन&#34;&gt;३. अकतञ्ञुतासुत्तवण्णना&lt;/h2&gt;&#xA;&lt;p&gt;२१३. ततिये अकतञ्ञुता अकतवेदिताति अकतञ्ञुताय अकतवेदिताय। उभयम्पेतं अत्थतो एकमेव। सुक्कपक्खेपि एसेव नयो।&lt;/p&gt;&#xA;&lt;h2 id=&#34;४-७-पणतपतसततदवणणन&#34;&gt;४-७. पाणातिपातीसुत्तादिवण्णना&lt;/h2&gt;&#xA;&lt;p&gt;२१४-२१७. चतुत्थं चतुन्नं कम्मकिलेसानं तप्पटिपक्खस्स च वसेन वुत्तं, पञ्चमं सुक्कपक्खानं आदितो चतुन्नं मिच्छत्तानं वसेन, छट्ठं अवसेसानं चतुन्नं, सत्तमं अनरियवोहारअरियवोहारानम्। तथा अट्ठमनवमदसमानि सप्पटिपक्खानं अस्सद्धम्मानं वसेन वुत्तानि। सब्बसुत्तेसु पन सुक्कपक्खधम्मा लोकियलोकुत्तरमिस्सकाव कथिता। नवसु सुत्तेसु किञ्चापि ‘‘सग्गे’’ति वुत्तं, तयो पन मग्गा तीणि च फलानि लब्भन्तियेवाति।&lt;br&gt;&#xA;परिसावग्गो दुतियो।&lt;/p&gt;</description>
    </item>
    <item>
      <title>५८ (२३) ३. दुच्चरितवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/58_23_3_duchcharitavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/58_23_3_duchcharitavaggavaNNanA/</guid>
      <description>&lt;p&gt;(२३) ३. दुच्चरितवग्गवण्णना&lt;br&gt;&#xA;२२१-२३१. ततियस्स पठमादीनि उत्तानत्थानेव। दसमे यो चिन्तेत्वा कब्यं करोति, अयं चिन्ताकवि नाम। यो सुत्वा करोति, अयं सुतकवि नाम। यो एकं अत्थं निस्साय करोति, अयं अत्थकवि नाम। यो तङ्खणञ्ञेव वङ्गीसत्थेरो विय अत्तनो पटिभानेन करोति, अयं पटिभानकवि नामाति।&lt;br&gt;&#xA;दुच्चरितवग्गो ततियो।&lt;/p&gt;</description>
    </item>
    <item>
      <title>५९ (२४) ४. कम्मवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/59_24_4_kammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/59_24_4_kammavaggo/</guid>
      <description>&lt;p&gt;(२४) ४. कम्मवग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;२३२. चतुत्थस्स पठमे कण्हन्ति काळकं दसअकुसलकम्मपथकम्मम्। कण्हविपाकन्ति अपाये निब्बत्तनतो काळकविपाकम्। सुक्कन्ति पण्डरकं कुसलकम्मपथकम्मम्। सुक्कविपाकन्ति सग्गे निब्बत्तनतो पण्डरकविपाकम्। कण्हसुक्कन्ति मिस्सककम्मम्। कण्हसुक्कविपाकन्ति सुखदुक्खविपाकम्। मिस्सककम्मञ्हि कत्वा अकुसलेन तिरच्छानयोनियं मङ्गलहत्थिट्ठानादीसु उप्पन्नो कुसलेन पवत्ते सुखं वेदियति। कुसलेन राजकुलेपि निब्बत्तो अकुसलेन पवत्ते दुक्खं वेदियति। अकण्हं असुक्कन्ति कम्मक्खयकरं चतुमग्गञाणं अधिप्पेतम्। तञ्हि यदि कण्हं भवेय्य, कण्हविपाकं ददेय्य। यदि सुक्कं भवेय्य, सुक्कविपाकं ददेय्य। उभयविपाकस्स पन अप्पदानतो अकण्हं असुक्कन्ति अयमेत्थ अत्थो।&lt;/p&gt;&#xA;&lt;h2 id=&#34;२-वतथरसततवणणन&#34;&gt;२. वित्थारसुत्तवण्णना&lt;/h2&gt;&#xA;&lt;p&gt;२३३. दुतिये सब्याबज्झन्ति सदोसम्। कायसङ्खारन्ति कायद्वारचेतनम्। अभिसङ्खरोतीति आयूहति सम्पिण्डेति। सेसद्वयेपि एसेव नयो। सब्याबज्झं लोकन्ति सदुक्खं लोकम्। सब्याबज्झा फस्साति सदुक्खा विपाकफस्सा। सब्याबज्झं वेदनं वेदियतीति साबाधं विपाकवेदनं वेदियति। एकन्तदुक्खन्ति एकन्तेनेव दुक्खं, न सुखसम्मिस्सम्। सेय्यथापि सत्ता नेरयिकाति एत्थ सेय्यथापीति निदस्सनत्थे निपातो। तेन केवलं नेरयिकसत्ते दस्सेति, अञ्ञे पन तंसरिक्खका नाम नत्थि। इमिना उपायेन सब्बत्थ अत्थो वेदितब्बो। सेय्यथापि मनुस्सातिआदीसु पन मनुस्सानं ताव कालेन सुखा वेदना उप्पज्जति, कालेन दुक्खा वेदना। एकच्चे च देवाति एत्थ पन कामावचरदेवा दट्ठब्बा। तेसञ्हि महेसक्खतरा देवता दिस्वा निसिन्नासनतो वुट्ठानं, पारुतउत्तरासङ्गस्स ओतारणं, अञ्जलिपग्गण्हनन्तिआदीनं वसेन कालेन दुक्खं उप्पज्जति, दिब्बसम्पत्तिं अनुभवन्तानं कालेन सुखम्। एकच्चे च विनिपातिकाति एत्थ वेमानिकपेता दट्ठब्बा। ते निरन्तरमेव एकस्मिं काले सुखं, एकस्मिं काले दुक्खं वेदियन्ति। नागसुपण्णहत्थिअस्सादयो पन मनुस्सा विय वोकिण्णसुखदुक्खाव होन्ति। पहानाय या चेतनाति एत्थ विवट्टगामिनी मग्गचेतना वेदितब्बा। सा हि कम्मक्खयाय संवत्ततीति।&lt;/p&gt;</description>
    </item>
    <item>
      <title>६० (२५) ५. आपत्तिभयवग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/60_25_5_Apattibhayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/60_25_5_Apattibhayavaggo/</guid>
      <description>&lt;p&gt;(२५) ५. आपत्तिभयवग्गो&lt;/p&gt;&#xA;&lt;h2 id=&#34;१-सङघभदकसततवणणन&#34;&gt;१. सङ्घभेदकसुत्तवण्णना&lt;/h2&gt;&#xA;&lt;p&gt;२४३. पञ्चमस्स पठमे अपि नु तं, आनन्द, अधिकरणन्ति विवादाधिकरणादीसु अञ्ञतरं अधिकरणं भिक्खुसङ्घस्स उप्पज्जि, सत्था तस्स वूपसन्तभावं पुच्छन्तो एवमाह। कुतो तं, भन्तेति, भन्ते, कुतो किन्ति केन कारणेन तं अधिकरणं वूपसमिस्सतीति वदति। केवलकप्पन्ति सकलं समन्ततो। सङ्घभेदाय ठितोति सङ्घेन सद्धिं वादत्थाय कथितं पटिकथेन्तोव ठितो। तत्रायस्माति तस्मिं एवं ठिते आयस्मा अनुरुद्धो। न एकवाचिकम्पि भणितब्बं मञ्ञतीति ‘‘मा, आवुसो, सङ्घेन सद्धिं एवं अवचा’’ति एकवचनम्पि वत्तब्बं न मञ्ञति। वोयुञ्जतीति अनुयुञ्जति अनुयोगं आपज्जति। अत्थवसेति कारणवसे। नासेस्सन्तीति उपोसथप्पवारणं उपगन्तुं अदत्वा निक्कड्ढिस्सन्ति। सेसं पाळिवसेनेव वेदितब्बम्।&lt;/p&gt;</description>
    </item>
    <item>
      <title>६१ (२६) ६. अभिञ्ञावग्गो</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/61_26_6_abhi~n~nAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/61_26_6_abhi~n~nAvaggo/</guid>
      <description>&lt;p&gt;(२६) ६. अभिञ्ञावग्गो&lt;/p&gt;&#xA;&lt;h2 id=&#34;१-३-अभञञसततदवणणन&#34;&gt;१-३. अभिञ्ञासुत्तादिवण्णना&lt;/h2&gt;&#xA;&lt;p&gt;२५४-२५६. छट्ठस्स पठमे अभिञ्ञायाति जानित्वा। समथो च विपस्सना चाति चित्तेकग्गता च सङ्खारपरिग्गहविपस्सनाञाणञ्च। विज्जा च विमुत्ति चाति मग्गञाणविज्जा च सेसा सम्पयुत्तकधम्मा च। दुतिये अनरियपरियेसनाति अनरियानं एसना गवेसना। जराधम्मन्ति जरासभावम्। सेसेसुपि एसेव नयो। ततियं उत्तानमेव।&lt;/p&gt;&#xA;&lt;h2 id=&#34;४-मलकयपततसततवणणन&#34;&gt;४. मालुक्यपुत्तसुत्तवण्णना&lt;/h2&gt;&#xA;&lt;p&gt;२५७. चतुत्थे मालुक्यपुत्तोति मालुक्यब्राह्मणिया पुत्तो। एत्थाति एतस्मिं तव ओवादयाचने। इमिना थेरं अपसादेतिपि उस्सादेतिपि। कथं? अयं किर दहरकाले पच्चयेसु लग्गो हुत्वा पच्छा महल्लककाले अरञ्ञवासं पत्थेन्तो कम्मट्ठानं याचति। अथ भगवा ‘‘एत्थ दहरे किं वक्खाम, मालुक्यपुत्तो विय तुम्हेपि तरुणकाले पच्चयेसु लग्गित्वा महल्लककाले अरञ्ञं पविसित्वा समणधम्मं करेय्याथा’’ति इमिना अधिप्पायेन भणन्तो थेरं अपसादेति नाम। यस्मा पन थेरो महल्लककालेव अरञ्ञं पविसित्वा समणधम्मं कातुकामो, तस्मा भगवा ‘‘एत्थ दहरे किं वक्खाम, अयं अम्हाकं मालुक्यपुत्तो महल्लककालेपि अरञ्ञं पविसित्वा समणधम्मं कातुकामो कम्मट्ठानं याचति। तुम्हे ताव तरुणकालेपि वीरियं न करोथा’’ति इमिना अधिप्पायेन भणन्तो थेरं उस्सादेति नामाति योजना।&lt;/p&gt;</description>
    </item>
    <item>
      <title>६२ (२७) ७. कम्मपथवग्गवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/62_27_7_kammapathavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/62_27_7_kammapathavaggavaNNanA/</guid>
      <description>&lt;p&gt;(२७) ७. कम्मपथवग्गवण्णना&lt;br&gt;&#xA;२६४-२७३. कम्मपथवग्गेपि दसपि कम्मपथा लोकियलोकुत्तरमिस्सकाव कथिता।&lt;/p&gt;</description>
    </item>
    <item>
      <title>६३ (२८) ८. रागपेय्यालवण्णना</title>
      <link>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/63_28_8_rAgapeyyAlavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/02_suttapiTaka/04_anguttaranikAya/02_duka-tika-chatukkanipAta-aTThakathA/63_28_8_rAgapeyyAlavaNNanA/</guid>
      <description>&lt;p&gt;(२८) ८. रागपेय्यालवण्णना&lt;br&gt;&#xA;२७४-७८३. रागपेय्यालं अरहत्तं पापेत्वा कथितम्। सेसं सब्बत्थ उत्तानत्थमेवाति।&lt;br&gt;&#xA;मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;चतुक्कनिपातस्स संवण्णना निट्ठिता।&lt;/p&gt;</description>
    </item>
  </channel>
</rss>
