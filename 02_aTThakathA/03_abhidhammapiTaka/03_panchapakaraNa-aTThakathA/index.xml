<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ पञ्चपकरण-अट्ठकथा on पाळिषु विश्वासटिप्पणयो</title>
    <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/</link>
    <description>Recent content in &#43;०३ पञ्चपकरण-अट्ठकथा on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/index.xml" rel="self" type="application/rss+xml" />
    <item>
      <title>०० धातुकथा-अट्ठकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/00_dhAtukathA-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/00_dhAtukathA-aTThakathA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अभिधम्मपिटके&lt;br&gt;&#xA;पञ्चपकरण-अट्ठकथा&lt;br&gt;&#xA;धातुकथा-अट्ठकथा&lt;br&gt;&#xA;अट्ठारसहि भेदेहि, विभङ्गं मारभञ्जनो।&lt;br&gt;&#xA;देसयित्वा महावीरो, यं तस्सेव अनन्तरं॥&lt;br&gt;&#xA;अदेसयि धातुकथं, धातुभेदप्पकासनो।&lt;br&gt;&#xA;तस्सत्थं दीपयिस्सामि, तं सुणाथ समाहिताति॥&lt;/p&gt;</description>
    </item>
    <item>
      <title>०१. कुसलत्तिकवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_kusalattikavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_kusalattikavaNNanA/</guid>
      <description>&lt;p&gt;१. कुसलत्तिकवण्णना&lt;br&gt;&#xA;१. पटिच्चवारवण्णना&lt;/p&gt;&#xA;&lt;h2 id=&#34;१-पचचयनलमम&#34;&gt;१. पच्चयानुलोमम्&lt;/h2&gt;&#xA;&lt;h2 id=&#34;१-वभङगवर&#34;&gt;(१.) विभङ्गवारो&lt;/h2&gt;&#xA;&lt;p&gt;५३. इदानि या एता पण्णत्तिवारे कुसलत्तिकं निस्साय हेतुपच्चयादिवसेन एकूनपञ्ञासं आदिं कत्वा नयमत्तं दस्सेन्तेन अपरिमाणा पुच्छा दस्सिता। तत्थ कुसलाकुसलादीनं सहुप्पत्तिया अभावतो या पुच्छा ‘‘कुसलं धम्मं पटिच्च अकुसलो धम्मो उप्पज्जति हेतुपच्चया’’ति एवं विस्सज्जनं न लभन्ति। ता पहाय या विस्सज्जनं लभन्ति, तायेव विस्सज्जेतुं अयं कुसलं धम्मं पटिच्च कुसलो धम्मो उप्पज्जति हेतुपच्चयातिआदिना नयेन पटिच्चवारस्स निद्देसवारो आरद्धो।&lt;br&gt;&#xA;तत्थ सिया – सचे इमा हेतुपच्चयादिवसेन एकूनपञ्ञासं पुच्छा सब्बसो विस्सज्जनं न लभन्ति, अथ कस्मा दस्सिता? ननु या लभन्ति, तायेव दस्सेतब्बाति? आम, दस्सेतब्बा सियुम्। तथा दस्सियमाना पन सब्बेसु तिकदुकपट्ठानादीसु एकेकस्मिं तिके, दुके, दुकतिके, तिकदुके, तिकतिके, दुकदुके च सङ्खेपं अकत्वा दस्सेतब्बायेव भवेय्युम्। कस्मा? यस्मा या कुसलत्तिके लभन्ति, न तायेव वेदनात्तिकादीसु। धम्मानुलोमपच्चनीये च तिकपट्ठाने वितक्कत्तिकपीतित्तिकानं विस्सज्जने सब्बापेता विस्सज्जनं लभन्ति, तस्मा उक्कट्ठपरिच्छेदेन एकेकस्मिं तिके यत्तकाहि पुच्छाहि भवितब्बं सब्बा कुसलत्तिके दस्सिता। एवं दस्सितासु हि या तत्थ विस्सज्जनं न लभन्ति, ता पहाय या लभन्ति, ता वुच्चमाना सक्का सुखेन विजानितुन्ति सुखेन विजाननत्थं सब्बापि कुसलत्तिके दस्सिता। या पनेत्थ विस्सज्जनं न लभन्ति, ता पहाय या लभन्ति, तायेव विस्सज्जिताति वेदितब्बा।&lt;br&gt;&#xA;तत्थ कुसलं धम्मं पटिच्चाति चतुभूमककुसलधम्मेसु वेदनाक्खन्धादिभेदं एकं धम्मं पटिच्च पटिगन्त्वा सहुप्पत्तिसङ्खातेन सदिसभावेन पत्वा, तेन सद्धिं एकतो उप्पत्तिभावं उपगन्त्वाति अत्थो। कुसलो धम्मोति चतुभूमककुसलधम्मेसुयेव सञ्ञाक्खन्धादिभेदो एको धम्मो। उप्पज्जतीति उप्पादतो याव निरोधगमना उद्धं पज्जति, निब्बत्ततीतिपि अत्थो । अत्तानं लभति, उप्पादादयो तयोपि खणे पापुणातीति वुत्तं होति। हेतुपच्चयाति कुसलहेतुना हेतुपच्चयभावं साधेन्तेन।&lt;br&gt;&#xA;एवं ‘‘उप्पज्जेय्या’’ति पुच्छाय ‘‘उप्पज्जती’’ति विस्सज्जनं वत्वा इदानि यं धम्मं पटिच्च यो धम्मो उप्पज्जति, तं धम्मं खन्धवसेन दस्सेतुं कुसलं एकं खन्धन्तिआदिमाह। तत्थ एकन्ति वेदनादीसु चतूसु यंकिञ्चि एकम्। तयो खन्धाति यो यो पच्चयभावेन गहितो, तं तं ठपेत्वा अवसेसा तयो खन्धा। तयो खन्धेति वेदनादीसु यो एको खन्धो उप्पज्जतीति गहितो, तं ठपेत्वा सेसे तयो। द्वे खन्धेति वेदनासञ्ञादुकादीसु छसु दुकेसु येकेचि द्वे खन्धे पटिच्च। द्वे खन्धाति ये ये पच्चयभावेन गहिता, ते ते ठपेत्वा अवसेसा द्वे खन्धा कुसलहेतुना हेतुपच्चयभावं साधेन्तेन उप्पज्जन्तीति अत्थो।&lt;br&gt;&#xA;यस्मा पन एको खन्धो एकस्सेव द्विन्नंयेव वा, द्वे वा पन एकस्सेव पच्चयो नाम नत्थि, तस्मा ‘‘एकं खन्धं पटिच्च एको खन्धो, एकं खन्धं पटिच्च द्वे खन्धा, द्वे खन्धे पटिच्च एको खन्धो’’ति न वुत्तम्। कुसलं धम्मं पटिच्च अब्याकतो धम्मो उप्पज्जतीतिआदीसुपि वुत्तनयेनेव अत्थो वेदितब्बो। चित्तसमुट्ठानं रूपन्ति इदं पटिच्चत्थस्स सहजातत्थत्ता यं कुसलेन सहजातञ्चेव हेतुपच्चयञ्च लभति, तं दस्सेतुं वुत्तम्। परतोपि एवरूपेसु ठानेसु अयमेव नयो।&lt;br&gt;&#xA;विपाकाब्याकतं किरियाब्याकतन्ति एत्थ हेतुपच्चयाभावतो अहेतुकं, रूपेन सद्धिं अनुप्पत्तितो आरुप्पविपाकञ्च न गहेतब्बम्। पटिसन्धिक्खणेति कटत्तारूपसङ्खातस्स अब्याकतस्स अब्याकतं पटिच्च उप्पत्तिदस्सनत्थं वुत्तम्। विपाकाब्याकतन्ति तस्मिं खणे विज्जमानाब्याकतवसेन वुत्तम्। खन्धे पटिच्च वत्थु, वत्थुं पटिच्च खन्धाति इदं कटत्तारूपग्गहणेन वत्थुम्हि गहितेपि वत्थुं पटिच्च खन्धानं उप्पत्तिदस्सनत्थं वुत्तम्।&lt;br&gt;&#xA;एकं महाभूतन्तिआदि रूपाब्याकतं पटिच्च रूपाब्याकतस्स उप्पत्तिदस्सनत्थं वुत्तम्। एकं खन्धन्तिआदीसु वुत्तनयेनेव पनेत्थ अत्थयोजना वेदितब्बा। एवं रूपाब्याकतम्हि भूते पटिच्च भूतानं उप्पत्तिं वत्वा इदानि भूते पटिच्च उपादारूपानं उप्पत्तिं दस्सेतुं महाभूते पटिच्च चित्तसमुट्ठानन्तिआदि वुत्तम्। एवं सन्ते उपादारूपन्ति एत्तकमेव वत्तब्बं, इतरद्वयं कस्मा वुत्तन्ति? महाभूतेपि पटिच्च उप्पत्तिदस्सनत्थम्। यञ्हि हेट्ठा ‘‘चित्तसमुट्ठानञ्च रूपं कटत्ता च रूप’’न्ति दस्सितं, तं न केवलं खन्धेयेव च पटिच्च उप्पज्जति, महाभूतेपि पन पटिच्च उप्पज्जतीति दस्सनत्थमिदं वुत्तन्ति वेदितब्बम्। तत्थ चित्तसमुट्ठानं पवत्तेयेव, कटत्तारूपं पटिसन्धियम्पि। उपादारूपन्ति तस्सेव उभयस्स विसेसनम्।&lt;br&gt;&#xA;कुसले खन्धे च महाभूते च पटिच्चाति एत्थ चित्तसमुट्ठानाव महाभूता गहिता। चित्तसमुट्ठानं रूपन्ति एत्थ पन भूतरूपम्पि उपादारूपम्पि गहितम्। ‘‘एकं महाभूतं पटिच्च तयो महाभूता’’तिआदिना नयेन हि भूतरूपम्पि खन्धे च महाभूते च पटिच्च उप्पज्जति। महाभूते पटिच्च उपादारूपन्ति वुत्तनयेन उपादारूपम्पि। अकुसलञ्च अब्याकतञ्चाति पञ्हाविस्सज्जनेसुपि एसेव नयो। एवं हेतुपच्चये नव पुच्छा विस्सज्जिता। एतायेव हि एत्थ लब्भन्ति, सेसा चत्तालीस मोघपुच्छाति न विस्सज्जिता। इमिना उपायेन आरम्मणपच्चयादीसुपि पुच्छाविस्सज्जनानं अत्थो वेदितब्बो। तत्थ तत्थ पन विचारेतब्बयुत्तकमेव विचारयिस्साम।&lt;br&gt;&#xA;५४. आरम्मणपच्चये ताव रूपस्स आरम्मणपच्चयवसेन अनुप्पत्तितो तासु नवसु रूपमिस्सका पहाय तिस्सोव पुच्छा विस्सज्जिता। तेनेव च कारणेन ‘‘वत्थुं पटिच्च खन्धा’’ति वत्वा ‘‘खन्धे पटिच्च वत्थू’’ति न वुत्तम्। न हि तं आरम्मणपच्चयेन उप्पज्जति।&lt;br&gt;&#xA;५५. अधिपतिपच्चये विपाकाब्याकतन्ति लोकुत्तरमेव सन्धाय वुत्तम्। तेनेवेत्थ ‘‘पटिसन्धिक्खणे’’ति न गहितम्। सेसं हेतुपच्चयसदिसमेव।&lt;br&gt;&#xA;५६. अनन्तरसमन्तरेसुपि रूपं न लब्भतीति आरम्मणपच्चये विय तिस्सोव पुच्छा।&lt;br&gt;&#xA;५७. सहजातपच्चये पटिसन्धिक्खणेति पञ्चवोकारे पटिसन्धिवसेन वुत्तम्। हेट्ठा पन पच्चयविभङ्गे ‘‘ओक्कन्तिक्खणे’’ति आगतं तम्पि इमिना सद्धिं अत्थतो एकं, ब्यञ्जनमत्तमेव हेत्थ नानन्ति। अपिच ‘‘तिण्णं सन्निपाता गब्भस्स अवक्कन्ति होती’’ति (म॰ नि॰ १.४०८) वचनतो ओक्कन्तीति पञ्चवोकारपटिसन्धियावेतं नामम्। पटिसन्धीति सब्बभवसाधारणम्। इध पन ‘‘कटत्ता च रूप’’न्तिआदिवचनतो पञ्चवोकारपटिसन्धियेव अधिप्पेता। सा हि रूपस्सपि अरूपस्सपि पच्चयभावञ्चेव पच्चयुप्पन्नभावञ्च सङ्गण्हाति, तस्मा परिपुण्णविस्सज्जना होतीति गहिता। बाहिरं एकं महाभूतन्ति अनिन्द्रियबद्धेसु पथवीपासाणादीसु महाभूतं सन्धाय वुत्तम्। पच्चयविभङ्गवारस्मिञ्हि चत्तारो महाभूताति अज्झत्तिकञ्च बाहिरञ्च एकतो कत्वा गहितम्। सङ्खेपदेसना हि सा। अयं पन वित्थारदेसना, तस्मा सब्बं विभजित्वा दस्सेन्तो ‘‘बाहिरं एकं महाभूत’’न्तिआदिमाह। असञ्ञसत्तानं एकं महाभूतं पटिच्चाति द्विसन्ततिसमुट्ठानभूतवसेन वुत्तम्। महाभूते पटिच्च कटत्तारूपन्ति इदं पन कम्मसमुट्ठानवसेनेव वुत्तम्। उपादारूपन्ति उतुसमुट्ठानवसेनेव।&lt;br&gt;&#xA;५८. अञ्ञमञ्ञपच्चये खन्धे पटिच्च वत्थु, वत्थुं पटिच्च खन्धाति चतुन्नम्पि खन्धानं एकतो वत्थुना अञ्ञमञ्ञपच्चयतं दस्सेतुं वुत्तम्।&lt;br&gt;&#xA;५९. निस्सयपच्चये यस्मा पटिच्चत्थो नाम सहजातत्थो, तस्मा या हेट्ठा पच्चयविभङ्गवारे चक्खायतनादीनं निस्सयपच्चयता दस्सिता, न सा गहिता। चक्खायतनादीनि हि पुरेजातानि हुत्वा पच्चया होन्ति, इध सहजातमेव लब्भति। तेनेव वुत्तं – ‘‘निस्सयपच्चयो सहजातपच्चयसदिसो’’ति।&lt;br&gt;&#xA;६०. उपनिस्सयपच्चये रूपस्स उपनिस्सयपच्चयाभावा तीणेव विस्सज्जनानि लब्भन्ति, तेन वुत्तं ‘‘आरम्मणपच्चयसदिस’’न्ति। तत्थ किञ्चापि न सब्बे कुसलाकुसलाब्याकता आरम्मणूपनिस्सयं लभन्ति, ये पन लभन्ति, तेसं वसेनेतं वुत्तन्ति वेदितब्बम्।&lt;br&gt;&#xA;६१. पुरेजातपच्चये वत्थुं पुरेजातपच्चयाति वत्थुं पटिच्च वत्थुना पुरेजातपच्चयतं साधेन्तेन उप्पज्जन्तीति अत्थो। विपाकाब्याकतं एकं खन्धन्ति एत्थ यं विपाकाब्याकतस्स वत्थु ओक्कन्तिक्खणे सहजातपच्चयो होति, तं पुरेजातपच्चयभाजनियत्ता इध न गहेतब्बम्। येपि कुसलादयो आरुप्पे पुरेजातपच्चयं न लभन्ति, तेपि पुरेजातपच्चयभाजनियतोयेव इध न गहेतब्बा। आरम्मणं पन नियमतो पुरेजातपच्चयभावं न लभति। रूपायतनादीनि हि चक्खुविञ्ञाणादीनंयेव पुरेजातपच्चयतं साधेन्ति, मनोविञ्ञाणधातुया अतीतानागतानिपि आरम्मणं होन्तियेव। तस्मा इध न गहितम्। खन्धवसेन हि अयं देसना, न विञ्ञाणधातुवसेन। ‘‘विपाकाब्याकतं एकं खन्ध’’न्ति देसनाय च सब्बापि विञ्ञाणधातुयो गहिता, न चक्खुविञ्ञाणधातुआदयो एवाति।&lt;br&gt;&#xA;पच्छाजातो कुसलाकुसलानं पच्चयो न होति, अब्याकतस्सपि उपत्थम्भकोव न जनको, तस्मा ‘‘उप्पज्जति पच्छाजातपच्चया’’ति एवं वत्तब्बो एकधम्मोपि नत्थीति पच्छाजातपच्चयवसेन विस्सज्जनं न कतम्।&lt;br&gt;&#xA;६२. आसेवनपच्चये कामं सब्बा किरिया आसेवनपच्चयं न लभन्ति, लब्भमानवसेन पन ‘‘किरियाब्याकत’’न्ति वुत्तम्। तस्मा जवनकिरियावेत्थ गहिताति वेदितब्बा।&lt;br&gt;&#xA;६३. कम्मपच्चये कुसलाकुसलेसु एकक्खणिको कम्मपच्चयो वेदितब्बो, तथा किरियाब्याकते। विपाकाब्याकते पन नानाक्खणिकोपि, तथा पटिसन्धिक्खणे महाभूतानम्। चित्तसमुट्ठानानं पन एकक्खणिको। कटत्तारूपानं नानाक्खणिकोव तथा असञ्ञसत्तरूपानम्। कटत्तारूपं पनेत्थ जीवितिन्द्रियम्। सेसं न एकन्ततो कम्मसमुट्ठानत्ता उपादारूपन्ति वुत्तम्। एवं सन्तेपि इध कम्मसमुट्ठानमेव अधिप्पेतम्।&lt;br&gt;&#xA;६४. विपाकपच्चये कुसलाकुसलं किरियञ्च न लब्भतीति अब्याकतवसेनेव विस्सज्जनं कतम्। चित्तसमुट्ठानन्ति विपाकचित्तसमुट्ठानमेव। कटत्तारूपन्ति यथालाभवसेन इन्द्रियरूपञ्च वत्थुरूपञ्च। उपादारूपन्ति तदवसेसं तस्मिं समये विज्जमानकं उपादारूपम्।&lt;br&gt;&#xA;६५. आहारपच्चये सब्बेसम्पि कुसलादीनं खन्धानं चित्तसमुट्ठानरूपस्स च अरूपाहारवसेन उप्पत्ति वेदितब्बा, तथा पटिसन्धिक्खणे महाभूतानम्। चित्तसमुट्ठानन्ति भवङ्गादिचित्तसमुट्ठानम्। आहारसमुट्ठानन्ति कबळीकाराहारसमुट्ठानम्। चित्तसमुट्ठानन्ति कुसलाकुसलचित्तसमुट्ठानमेव। पच्चयविभङ्गवारे आहारपटिपाटिया पठमं कबळीकारो आहारो दस्सितो, इध पन कुसलं धम्मन्ति पुच्छावसेन पठमं अरूपाहारा दस्सिताति वेदितब्बा।&lt;br&gt;&#xA;६६. इन्द्रियपच्चये पच्चयविभङ्गे इन्द्रियपटिपाटिया पठमं चक्खुन्द्रियादीनि दस्सितानि, इध पन कुसलादिपुच्छावसेन पठमं अरूपिन्द्रियानं पच्चयता दस्सिता। तत्थ कुसलादीसु यथालाभवसेन अरूपिन्द्रिया गहेतब्बा। असञ्ञसत्तानं भूतरूपेसुपि जीवितिन्द्रियन्ति।&lt;br&gt;&#xA;६७. झानमग्गपच्चयेसु हेतुपच्चयसदिसमेव विस्सज्जनं, तेनेवेत्थ ‘‘हेतुपच्चयसदिस’’न्ति वुत्तम्।&lt;br&gt;&#xA;६८. सम्पयुत्तपच्चये विस्सज्जनं आरम्मणपच्चयगतिकं, तेनेवेत्थ ‘‘आरम्मणपच्चयसदिस’’न्ति वुत्तम्।&lt;br&gt;&#xA;६९. विप्पयुत्तपच्चये वत्थुं विप्पयुत्तपच्चयाति वत्थुं पटिच्च विप्पयुत्तपच्चया, वत्थुना विप्पयुत्तपच्चयतं साधेन्तेन उप्पज्जन्तीति अत्थो। खन्धे विप्पयुत्तपच्चयाति खन्धे पटिच्च विप्पयुत्तपच्चया, खन्धेहि विप्पयुत्तपच्चयतं साधेन्तेहि उप्पज्जतीति अत्थो। खन्धा वत्थुं विप्पयुत्तपच्चयाति वत्थुं पटिच्च खन्धा विप्पयुत्तपच्चया। वत्थुना विप्पयुत्तपच्चयतं साधेन्तेन उप्पज्जन्तीति अत्थो। चित्तसमुट्ठानरूपं खन्धे विप्पयुत्तपच्चयाति खन्धे पटिच्च विप्पयुत्तपच्चया चित्तसमुट्ठानं रूपं खन्धेहि विप्पयुत्तपच्चयतं साधेन्तेहि उप्पज्जतीति अत्थो। सेसविस्सज्जनेसुपि वत्थुं विप्पयुत्तपच्चयातिआदीसुपि वुत्तनयेनेवत्थो वेदितब्बो। विपाकाब्याकते चेत्थ वत्थुग्गहणेन चक्खादीनि सङ्गहितब्बानि। एकं महाभूतन्तिआदि रूपाब्याकतस्स पच्चयभावं दस्सेतुं वुत्तम्। चित्तसमुट्ठानन्ति अब्याकतचित्तसमुट्ठानम्पि कुसलाकुसलचित्तसमुट्ठानम्पि।&lt;br&gt;&#xA;७०. अत्थिपच्चये सब्बं सहजातपच्चयगतिकम्। तेनेवेत्थ ‘‘सहजातपच्चयसदिस’’न्ति वुत्तम्।&lt;br&gt;&#xA;७१-७२. नत्थिविगता आरम्मणपच्चयगतिका, अविगतं सहजातगतिकम्। तेनेवेत्थ ‘‘आरम्मणपच्चयसदिसं, सहजातपच्चयसदिस’’न्ति वुत्तम्। इमे तेवीसति पच्चयाति सङ्खिपित्वा दस्सितानं वसेनेतं वुत्तम्। वित्थारेतब्बाति या पुच्छा विस्सज्जनं लभन्ति, तासं वसेन वित्थारेतब्बा। अयं हेतुपच्चयं आदिं कत्वा एकमूलके पच्चयानुलोमे पटिच्चवारस्स कुसलत्तिकविस्सज्जने अत्थवण्णना।&lt;/p&gt;</description>
    </item>
    <item>
      <title>०१. पुग्गलकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_puggalakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_puggalakathA/</guid>
      <description>&lt;p&gt;१. पुग्गलकथा&lt;br&gt;&#xA;१. सुद्धसच्चिकट्ठो&lt;/p&gt;&#xA;&lt;h2 id=&#34;१-अनलमपचचनकवणणन&#34;&gt;१. अनुलोमपच्चनीकवण्णना&lt;/h2&gt;&#xA;&lt;p&gt;१. तत्थ पुग्गलो उपलब्भति सच्चिकट्ठपरमत्थेनाति अयं पुच्छा। आमन्ताति अयं पटिजानना। कस्स पनायं पुच्छा, कस्स पटिजाननाति? असुकस्साति न वत्तब्बा। भगवता हि इमस्मिं पकरणे नानप्पकारानं लद्धीनं विसोधनत्थं तन्तिवसेन मातिका ठपिता। सा थेरेन सत्थारा दिन्ननये ठत्वा तन्तिवसेन विभत्ता। न हि थेरो यत्तका एत्थ वादमग्गा दस्सिता, तत्तकेहि वादीहि सद्धिं वादेन विग्गाहिककथं कथेसि। एवं सन्तेपि पन तासं तासं कथानं अत्थस्स सुखावधारणत्थं सकवादीपुच्छा, परवादीपुच्छा, सकवादीपटिञ्ञा, परवादीपटिञ्ञाति एवं विभागं दस्सेत्वाव अत्थवण्णनं करिस्साम।&lt;br&gt;&#xA;पुग्गलो उपलब्भति सच्चिकट्ठपरमत्थेनाति हि अयं सकवादीपुच्छा। ताय ‘‘ये अत्थि पुग्गलोति एवंलद्धिका पुग्गलवादिनो, ते एवं पुच्छितब्बा’’ति दीपेति। के पन पुग्गलवादिनोति? सासने वज्जिपुत्तका चेव समितिया च बहिद्धा च बहू अञ्ञतित्थिया। तत्थ पुग्गलोति अत्ता, सत्तो जीवो। उपलब्भतीति पञ्ञाय उपगन्त्वा लब्भति, ञायतीति अत्थो। सच्चिकट्ठपरमत्थेनाति एत्थ सच्चिकट्ठोति मायामरीचिआदयो विय अभूताकारेन अग्गहेतब्बो भूतट्ठो। परमत्थोति अनुस्सवादिवसेन अग्गहेतब्बो उत्तमत्थो। उभयेनापि यो परतो ‘‘पुग्गलो उपलब्भति सच्चिकट्ठपरमत्थेन, रूपञ्च उपलब्भती’’तिआदिना खन्धायतनधातुइन्द्रियवसेन सत्तपञ्ञासविधो धम्मप्पभेदो दस्सितो । यथा सो भूतेन सभावट्ठेन उपलब्भति, एवं तव पुग्गलो उपलब्भतीति पुच्छति। परवादी आमन्ताति पटिजानाति। पटिजाननञ्हि कत्थचि ‘‘आम, भन्ते’’ति आगच्छति, कत्थचि ‘‘आमो’’ति पटिजाननं आगच्छति। इध पन ‘‘आमन्ता’’ति आगतम्। तत्रायं अधिप्पायो – सो हि यं तं परतो वुत्तं भगवता – ‘‘अत्थि पुग्गलो अत्तहिताय पटिपन्नो’’ति सुत्तं आगतं, तं गहेत्वा यस्मा पन भगवा सच्चवादी न विसंवादनपुरेक्खारो वाचं भासति, नापि अनुस्सवादिवसेन धम्मं देसेति, सदेवकं पन लोकं सयं अभिञ्ञा सच्छिकत्वा पवेदेति, तस्मा यो तेन वुत्तो ‘‘अत्थि पुग्गलो अत्तहिताय पटिपन्नो’’ति, सो सच्चिकट्ठपरमत्थेनेव अत्थीति लद्धिं गहेत्वा ‘‘आमन्ता’’ति पटिजानाति।&lt;br&gt;&#xA;अथस्स तादिसस्स लेसवचनस्स छलवादस्स ओकासं अददमानो सकवादी यो सच्चिकट्ठोतिआदिमाह। तत्रायं अधिप्पायो – य्वायं परतो ‘‘सप्पच्चयो अप्पच्चयो, सङ्खतो असङ्खतो, सस्सतो, असस्सतो सनिमित्तो अनिमित्तो’’ति एवं परिदीपितो रूपादिसत्तपञ्ञासविधो धम्मप्पभेदो आगतो; न सम्मुतिसच्चवसेन, नापि अनुस्सवादिवसेन गहेतब्बो। अत्तनो पन भूतताय एव सच्चिकट्ठो, अत्तपच्चक्खताय च परमत्थो। तं सन्धायाह – ‘‘यो सच्चिकट्ठो परमत्थो, ततो सो पुग्गलो उपलब्भति सच्चिकट्ठपरमत्थेना’’ति।&lt;br&gt;&#xA;ततोति करणवचनमेतं, तस्मा तेन सच्चिकट्ठपरमत्थेन सो पुग्गलो उपलब्भतीति अयमेत्थ अत्थो। इदं वुत्तं होति – रुप्पनादिभेदेन वा सप्पच्चयादिभेदेन वा आकारेन यो सच्चिकट्ठपरमत्थो उपलब्भति, किं ते पुग्गलोपि तेनाकारेन उपलब्भतीति? न हेवं वत्तब्बेति अवजानना परवादिस्स। सो हि तथारूपं पुग्गलं अनिच्छन्तो अवजानाति। तत्रायं पदच्छेदो – ‘न हि एवं वत्तब्बे’ति, न हि एवन्तिपि वट्टति। द्विन्नम्पि एवं न वत्तब्बोति अत्थो।&lt;br&gt;&#xA;आजानाहि निग्गहन्ति सकवादिवचनम्। यस्मा ते पुरिमाय वत्तब्बपटिञ्ञाय पच्छिमा नवत्तब्बपटिञ्ञा, पच्छिमाय च पुरिमा न सन्धियति, तस्मापि निग्गहं पत्तो। तं निग्गहं दोसं अपराधं सम्पटिच्छाहीति अत्थो। एवं निग्गहं आजानापेत्वा इदानि तं ठपनाय चेव अनुलोमपटिलोमतो पापनारोपनानञ्च वसेन पाकटं करोन्तो हञ्चि पुग्गलोतिआदिमाह। तत्थ हञ्चि पुग्गलो उपलब्भतीति यदि पुग्गलो उपलब्भति, सचे पुग्गलो उपलब्भति सच्चिकट्ठपरमत्थेनाति अत्थो। अयं ताव परवादीपक्खस्स ठपनतो निग्गहपापनारोपनानं लक्खणभूता अनुलोमठपना नाम। तेन वत रेतिआदि अनुलोमपक्खे निग्गहस्स पापितत्ता अनुलोमपापना नाम। तत्थ तेनाति कारणवचनम्। वताति ओकप्पनवचनम्। रेति आमन्तनवचनम्। इदं वुत्तं होति – तेन, रे वत्तब्बे वत, रे हम्भो, भद्रमुख, तेन कारणेन वत्तब्बोयेवाति। यं तत्थ वदेसीतिआदि अनुलोमपक्खे निग्गहस्स आरोपितत्ता अनुलोमरोपना नाम। यं तस्स परियोसाने मिच्छातिपदं तस्स पुरतो इदं ते’ति आहरितब्बम्। इदं ते मिच्छाति अयञ्हेत्थ अत्थो। परतो च पाळियं एतं आगतमेव।&lt;br&gt;&#xA;नो चे पन वत्तब्बेतिआदि ‘‘न हेवं वत्तब्बे’’ति पटिक्खित्तपक्खस्स ठपितत्ता पटिलोमतो निग्गहपापनारोपनानं लक्खणभूता पटिलोमठपना नाम। नो च वत रेतिआदि पटिलोमपक्खे निग्गहस्स पापितत्ता पटिलोमपापना नाम। पुन यं तत्थ वदेसीतिआदि पटिलोमपक्खे निग्गहस्स आरोपितत्ता पटिलोमरोपना नाम। इधापि परियोसाने मिच्छातिपदस्स पुरतो इदं तेति आहरितब्बमेव। परतोपि एवरूपेसु ठानेसु एसेव नयो।&lt;br&gt;&#xA;तत्रायं आदितो पट्ठाय सङ्खेपत्थो – यदि पुग्गलो उपलब्भति सच्चिकट्ठपरमत्थेन, तेन वत भो सो उपलब्भतीति वत्तब्बो। यं पन तत्थ वदेसि ‘‘वत्तब्बो खो पुरिमपञ्हे ‘सच्चिकट्ठपरमत्थेन उपलब्भती’ति, नो च वत्तब्बो दुतियपञ्हे ‘ततो सो पुग्गलो उपलब्भती’’’ति, इदं ते मिच्छाति एवं ताव अनुलोमतो ठपनापापनारोपना होन्ति। अथ न वत्तब्बो दुतियपञ्हे ‘‘ततो सो उपलब्भती’’ति, पुरिमपञ्हेपि न वत्तब्बोव। यं पनेत्थ वदेसि ‘‘वत्तब्बो खो पुरिमपञ्हे ‘सच्चिकट्ठपरमत्थेन उपलब्भती’ति, नो च वत्तब्बो दुतियपञ्हे ‘ततो सो पुग्गलो उपलब्भती’’’ति, इदं ते मिच्छाति एवं पटिलोमतो ठपनापापनारोपना होन्ति। एवमेतं निग्गहस्स च अनुलोमपटिलोमतो चतुन्नं पापनारोपनानञ्च वुत्तत्ता उपलब्भतीतिआदिकं अनुलोमपञ्चकं नाम। एत्थ च किञ्चापि अनुलोमतो पापनारोपनाहि एको, पटिलोमतो पापनारोपनाहि एकोति द्वे निग्गहा कता। ‘आजानाहि निग्गह’न्ति एतस्सेव पनेत्थ पुग्गलो उपलब्भतीति पठमं वादं निस्साय पठमस्स निग्गहस्स द्वीहाकारेहि आरोपितत्ता एकोवायं निग्गहोति पठमो निग्गहो।&lt;br&gt;&#xA;२. इदानि पच्चनीकनयो होति। तत्थ पुच्छा परवादिस्स। सो हि ‘‘अत्थि पुग्गलो अत्तहिताय पटिपन्नो’’ति गहितत्ता ‘‘नुपलब्भती’’ति असम्पटिच्छन्तो एवं पुच्छति। सकवादी यथा रूपादिधम्मा उपलब्भन्ति, एवं अनुपलब्भनीयतो आमन्ताति पटिजानाति। पुन इतरो अत्तना अधिप्पेतं सच्चिकट्ठंयेव सन्धाय यो सच्चिकट्ठोतिआदिमाह। सम्मुतिसच्चपरमत्थसच्चानि वा एकतो कत्वापि एवमाह। सकवादी ‘पुग्गलो’ति उपादापञ्ञत्तिसब्भावतोपि द्विन्नं सच्चानं एकतो कत्वा पुच्छितत्तापि न हेवन्ति पटिक्खिपति।&lt;br&gt;&#xA;इदानि किञ्चापि तेन पठमं परमत्थसच्चवसेन नुपलब्भनीयता सम्पटिच्छिता, पच्छा सम्मुतिसच्चवसेन वोमिस्सकवसेन वा पटिक्खित्ता। परवादी पन ‘नुपलब्भती’ति वचनसामञ्ञमत्तं छलवादं निस्साय यं तया पठमं पटिञ्ञातं, तं पच्छा पटिक्खित्तन्ति भण्डनस्स पटिभण्डनं विय अत्तनो कतस्स निग्गहकम्मस्स पटिकम्मं करोन्तो आजानाहि पटिकम्मन्ति आह। इदानि यथास्स अनुलोमपञ्चके सकवादिना वादट्ठपनं कत्वा अनुलोमपटिलोमतो पापनारोपनाहि निग्गहो पाकटो कतो, एवं पटिकम्मं पाकटं करोन्तो हञ्चि पुग्गलोतिआदिमाह। तं हेट्ठा वुत्तनयेनेव अत्थतो वेदितब्बम्। यस्मा पनेत्थ ठपना नाम परवादीपक्खस्स ठपनतो ‘‘अयं तव दोसो’’ति दस्सेतुं ठपनमत्तमेव होति, न निग्गहस्स वा पटिकम्मस्स वा पाकटभावकरणं, पापनारोपनाहि पनस्स पाकटकरणं होति। तस्मा इदं अनुलोमपटिलोमतो पापनारोपनानं वसेन चतूहाकारेहि। पटिकम्मस्स कतत्ता पटिकम्मचतुक्कं नामाति एकं चतुक्कं वेदितब्बम्।&lt;br&gt;&#xA;३. एवं पटिकम्मं कत्वा इदानि य्वास्स अनुलोमपञ्चके सकवादिना निग्गहो कतो, तस्स तमेव छलवादं निस्साय दुक्कटभावं दस्सेन्तो त्वञ्चे पन मञ्ञसीतिआदिमाह। तत्थ त्वं चे पन मञ्ञसीति यदि त्वं मञ्ञसि। वत्तब्बे खोति इदं पच्चनीके आमन्ताति पटिञ्ञं सन्धाय वुत्तम्। नो च वत्तब्बेति इदं पन न हेवाति अवजाननं सन्धाय वुत्तम्। तेन तव तत्थाति तेन कारणेन त्वंयेव तस्मिं नुपलब्भतीति पक्खे – ‘‘हेवं पटिजानन्तन्ति आमन्ता’’ति एवं पटिजानन्तो। हेवं निग्गहेतब्बेति पुन न हेवाति अवजानन्तो एवं निग्गहेतब्बो। अथ तं निग्गण्हामाति अथेवं निग्गहारहं तं निग्गण्हाम। सुनिग्गहितो च होसीति सकेन मतेन निग्गहितत्ता सुनिग्गहितो च भवसि।&lt;br&gt;&#xA;एवमस्स निग्गहेतब्बभावं दस्सेत्वा इदानि तं निग्गण्हन्तो हञ्चीतिआदिमाह। तत्थ ठपनापापनारोपना हेट्ठा वुत्तनयेनेव वेदितब्बा। परियोसाने पन इदं ते मिच्छाति इदं तव वचनं मिच्छा होतीति अत्थो। इदं छलवादेन चतूहि आकारेहि निग्गहस्स कतत्ता निग्गहचतुक्कं नाम।&lt;br&gt;&#xA;४. एवं निग्गहं कत्वापि इदानि ‘‘यदि अयं मया तव मतेन कतो निग्गहो दुन्निग्गहो, यो मम तया हेट्ठा अनुलोमपञ्चके कतो निग्गहो, सोपि दुन्निग्गहो’’ति दस्सेन्तो एसे चे दुन्निग्गहितेतिआदिमाह। तत्थ एसे चे दुन्निग्गहितेति एसो चे तव वादो मया दुन्निग्गहितो। अथ वा एसो चे तव मया कतो निग्गहो दुन्निग्गहो। हेवमेवं तत्थ दक्खाति तत्थापि तया मम हेट्ठा कते निग्गहे एवमेवं पस्स। इदानि य्वास्स हेट्ठा सकवादिना निग्गहो कतो, तं ‘‘वत्तब्बे खो’’तिआदिवचनेन दस्सेत्वा पुन तं निग्गहं अनिग्गहभावं उपनेन्तो नो च मयं तयातिआदिमाह। तत्थ नो च मयं तया तत्थ हेताय पटिञ्ञायातिआदीसु अयमत्थो – यस्मा सो तया मम कतो निग्गहो दुन्निग्गहो, तस्मा मयं तया तत्थ अनुलोमपञ्चके आमन्ताति एताय पटिञ्ञाय एवं पटिजानन्ता पुन न हेवाति पटिक्खेपे कतेपि ‘‘आजानाहि निग्गह’’न्ति एवं न निग्गहेतब्बोयेव। एवं अनिग्गहेतब्बम्पि मं निग्गण्हासि, ईदिसेन पन निग्गहेन दुन्निग्गहिता मयं होम।&lt;br&gt;&#xA;इदानि यं निग्गहं सन्धाय ‘‘दुन्निग्गहिता च होमा’’ति अवोच, तं दस्सेतुं हञ्चि पुग्गलो…पे॰… इदं ते मिच्छातिआह। एवमिदं अनुलोमपटिलोमतो चतूहि पापनारोपनाहि निग्गहस्स उपनीतत्ता उपनयनचतुक्कं नाम होति।&lt;br&gt;&#xA;५. इदानि ‘‘न हेवं निग्गहेतब्बे’’तिआदिकं निग्गमनचतुक्कं नाम होति। तत्थ न हेवं निग्गहेतब्बेति यथाहं तया निग्गहितो, न हि एवं निग्गहेतब्बो। एतस्स हि निग्गहस्स दुन्निग्गहभावो मया साधितो। तेन हीति तेन कारणेन, यस्मा एस निग्गहो दुन्निग्गहो, तस्मा यं मं निग्गण्हासि हञ्चि पुग्गलो…पे॰… इदं ते मिच्छाति, इदं निग्गण्हनं तव मिच्छाति अत्थो। तेन हि ये कते निग्गहेति येन कारणेन इदं मिच्छा, तेन कारणेन यो तया निग्गहो कतो, सो दुक्कटो। यं मया पटिकम्मं कतं, तदेव सुकतम्। यापि चेसा पटिकम्मचतुक्कादिवसेन कथामग्गसम्पटिपादना कता, सापि सुकता। एवमेतं पुग्गलो उपलब्भतीतिआदिकस्स अनुलोमपञ्चकस्स नुपलब्भतीतिआदिकानं पटिकम्मनिग्गहोपनयननिग्गमनचतुक्कानं वसेन अनुलोमपच्चनीकपञ्चकं नाम निद्दिट्ठन्ति वेदितब्बम्। एत्तावता सकवादिनो पुब्बपक्खे सति परवादिनो वचनसामञ्ञमत्तेन छलवादेन जयो होति।&lt;/p&gt;</description>
    </item>
    <item>
      <title>०१. मातिकावण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_mAtikAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_mAtikAvaNNanA/</guid>
      <description>&lt;p&gt;१. मातिकावण्णना&lt;br&gt;&#xA;१. छ पञ्ञत्तियो – खन्धपञ्ञत्ति…पे॰… पुग्गलपञ्ञत्तीति अयं ताव पुग्गलपञ्ञत्तिया उद्देसो। तत्थ छाति गणनपरिच्छेदो। तेन ये धम्मे इध पञ्ञपेतुकामो तेसं गणनवसेन संखेपतो पञ्ञत्तिपरिच्छेदं दस्सेति। पञ्ञत्तियोति परिच्छिन्नधम्मनिदस्सनम्। तत्थ ‘‘आचिक्खति देसेति पञ्ञपेति पट्ठपेती’’ति (सं॰ नि॰ २.२०) आगतट्ठाने पञ्ञापना दस्सना पकासना पञ्ञत्ति नाम। ‘‘सुपञ्ञत्तं मञ्चपीठ’’न्ति (पारा॰ २६९) आगतट्ठाने ठपना निक्खिपना पञ्ञत्ति नाम। इध उभयम्पि वट्टति। छ पञ्ञत्तियोति हि छ पञ्ञापना, छ दस्सना पकासनातिपि; छ ठपना निक्खिपनातिपि इध अधिप्पेतमेव। नामपञ्ञत्ति हि ते ते धम्मे दस्सेतिपि, तेन तेन कोट्ठासेन ठपेतिपि।&lt;br&gt;&#xA;खन्धपञ्ञत्तीतिआदि पन संखेपतो तासं पञ्ञत्तीनं सरूपदस्सनम्। तत्थ खन्धानं ‘खन्धा’ति पञ्ञापना दस्सना पकासना ठपना निक्खिपना खन्धपञ्ञत्ति नाम। आयतनानं आयतनानीति, धातूनं धातुयोति, सच्चानं सच्चानीति, इन्द्रियानं इन्द्रियानीति, पुग्गलानं पुग्गलाति पञ्ञापना दस्सना पकासना ठपना निक्खिपना पुग्गलपञ्ञत्ति नाम।&lt;br&gt;&#xA;पाळिमुत्तकेन पन अट्ठकथानयेन अपरापि छ पञ्ञत्तियो – विज्जमानपञ्ञत्ति, अविज्जमानपञ्ञत्ति, विज्जमानेन अविज्जमानपञ्ञत्ति, अविज्जमानेन विज्जमानपञ्ञत्ति, विज्जमानेन विज्जमानपञ्ञत्ति, अविज्जमानेन अविज्जमानपञ्ञत्तीति। तत्थ कुसलाकुसलस्सेव सच्चिकट्ठपरमत्थवसेन विज्जमानस्स सतो सम्भूतस्स धम्मस्स पञ्ञापना विज्जमानपञ्ञत्ति नाम। तथा अविज्जमानस्स लोकनिरुत्तिमत्तसिद्धस्स इत्थिपुरिसादिकस्स पञ्ञापना अविज्जमानपञ्ञत्ति नाम। सब्बाकारेनपि अनुपलब्भनेय्यस्स वाचावत्थुमत्तस्सेव पञ्चमसच्चादिकस्स तित्थियानं अणुपकतिपुरिसादिकस्स वा पञ्ञापनापि अविज्जमानपञ्ञत्तियेव। सा पन सासनावचरा न होतीति इध न गहिता। इति इमेसं विज्जमानाविज्जमानानं विकप्पनवसेन सेसा वेदितब्बा। ‘तेविज्जो’, ‘छळभिञ्ञो’तिआदीसु हि तिस्सो विज्जा छ अभिञ्ञा च विज्जमाना, पुग्गलो अविज्जमानो। तस्मा तिस्सो विज्जा अस्साति तेविज्जो, छ अभिञ्ञा अस्साति छळभिञ्ञोति एवं विज्जमानेन अविज्जमानस्स पञ्ञापनतो एवरूपा विज्जमानेन अविज्जमानपञ्ञत्ति नाम। ‘इत्थिरूपं’, ‘पुरिसरूप’न्तिआदीसु पन इत्थिपुरिसा अविज्जमाना, रूपं विज्जमानम्। तस्मा इत्थिया रूपं इत्थिरूपं, पुरिसस्स रूपं पुरिसरूपन्ति एवं अविज्जमानेन विज्जमानस्स पञ्ञापनतो एवरूपा अविज्जमानेन विज्जमानपञ्ञत्ति नाम। चक्खुसम्फस्सो, सोतसम्फस्सोतिआदीसु चक्खुसोतादयोपि फस्सोपि विज्जमानोयेव। तस्मा चक्खुम्हि सम्फस्सो, चक्खुतो जातो सम्फस्सो, चक्खुस्स वा फलभूतो सम्फस्सो चक्खुसम्फस्सोति एवं विज्जमानेन विज्जमानस्स पञ्ञापनतो एवरूपा विज्जमानेन विज्जमानपञ्ञत्ति नाम। खत्तियपुत्तो, ब्राह्मणपुत्तो, सेट्ठिपुत्तोतिआदीसु खत्तियादयोपि अविज्जमाना, पुत्तोपि। तस्मा खत्तियस्स पुत्तो खत्तियपुत्तोति एवं अविज्जमानेन अविज्जमानस्स पञ्ञापनतो एवरूपा अविज्जमानेन अविज्जमानपञ्ञत्ति नाम। तासु इमस्मिं पकरणे पुरिमा तिस्सोव पञ्ञत्तियो लब्भन्ति। ‘‘खन्धपञ्ञत्ति…पे॰… इन्द्रियपञ्ञत्ती’’ति इमस्मिञ्हि ठाने विज्जमानस्सेव पञ्ञापितत्ता विज्जमानपञ्ञत्ति लब्भति। ‘‘पुग्गलपञ्ञत्ती’’ति पदे अविज्जमानपञ्ञत्ति। परतो पन ‘तेविज्जो’, ‘छळभिञ्ञो’तिआदीसु विज्जमानेन अविज्जमानपञ्ञत्ति लब्भतीति।&lt;br&gt;&#xA;अट्ठकथामुत्तकेन पन आचरियनयेन अपरापि छ पञ्ञत्तियो – उपादापञ्ञत्ति, उपनिधापञ्ञत्ति, समोधानपञ्ञत्ति, उपनिक्खित्तपञ्ञत्ति, तज्जापञ्ञत्ति, सन्ततिपञ्ञत्तीति । तत्थ यो रूपवेदनादीहि एकत्तेन वा अञ्ञत्तेन वा रूपवेदनादयो विय सच्चिकट्ठपरमत्थेन अनुपलब्भसभावोपि रूपवेदनादिभेदे खन्धे उपादाय निस्साय कारणं कत्वा सम्मतो सत्तो। तानि तानि अङ्गानि उपादाय रथो गेहं मुट्ठि उद्धनन्ति च; ते तेयेव रूपादयो उपादाय घटो पटो; चन्दसूरियपरिवत्तादयो उपादाय कालो, दिसा; तं तं भूतनिमित्तञ्चेव भावनानिसंसञ्च उपादाय निस्साय कारणं कत्वा सम्मतं तेन तेनाकारेन उपट्ठितं उग्गहनिमित्तं पटिभागनिमित्तन्ति अयं एवरूपा उपादापञ्ञत्ति नाम। पञ्ञपेतब्बट्ठेन चेसा पञ्ञत्ति नाम, न पञ्ञापनट्ठेन। या पन तस्सत्थस्स पञ्ञापना, अयं अविज्जमानपञ्ञत्तियेव।&lt;br&gt;&#xA;या पठमदुतियादीनि उपनिधाय दुतियं ततियन्तिआदिका, अञ्ञमञ्ञञ्च उपनिधाय दीघं रस्सं, दूरं, सन्तिकन्तिआदिका पञ्ञापना; अयं उपनिधापञ्ञत्ति नाम। अपिचेसा उपनिधापञ्ञत्ति – तदञ्ञापेक्खूपनिधा, हत्थगतूपनिधा, सम्पयुत्तूपनिधा, समारोपितूपनिधा, अविदूरगतूपनिधा , पटिभागूपनिधा, तब्बहुलूपनिधा, तब्बिसिट्ठूपनिधातिआदिना भेदेन अनेकप्पकारा।&lt;br&gt;&#xA;तत्थ दुतियं ततियन्तिआदिकाव तदञ्ञं अपेक्खित्वा वुत्तताय तदञ्ञापेक्खूपनिधा नाम। छत्तपाणि, सत्थपाणीतिआदिका हत्थगतं उपनिधाय वुत्तताय हत्थगतूपनिधा नाम। कुण्डली, सिखरी, किरिटीतिआदिका सम्पयुत्तं उपनिधाय वुत्तताय सम्पयुत्तूपनिधा नाम। धञ्ञसकटं, सप्पिकुम्भोतिआदिका समारोपितं उपनिधाय वुत्तताय समारोपितूपनिधा नाम। इन्दसालगुहा, पियङ्गुगुहा, सेरीसकन्तिआदिका अविदूरगतं उपनिधाय वुत्तताय अविदूरगतूपनिधा नाम। सुवण्णवण्णो, उसभगामीतिआदिका पटिभागं उपनिधाय वुत्तताय पटिभागूपनिधा नाम। पदुमस्सरो, ब्राह्मणगामोतिआदिका तब्बहुलं उपनिधाय वुत्तताय तब्बहुलूपनिधा नाम। मणिकटकं, वजिरकटकन्तिआदिका तब्बिसिट्ठं उपनिधाय वुत्तताय तब्बिसिट्ठूपनिधा नाम।&lt;br&gt;&#xA;या पन तेसं तेसं समोधानमपेक्खित्वा तिदण्डं, अट्ठपदं, धञ्ञरासि, पुप्फरासीतिआदिका पञ्ञापना, अयं समोधानपञ्ञत्ति नाम। या पुरिमस्स पुरिमस्स उपनिक्खिपित्वा द्वे, तीणि, चत्तारीतिआदिका पञ्ञापना, अयं उपनिक्खित्तपञ्ञत्ति नाम। या तं तं धम्मसभावं अपेक्खित्वा पथवी, तेजो, कक्खळता, उण्हतातिआदिका पञ्ञापना, अयं तज्जापञ्ञत्ति नाम। या पन सन्ततिविच्छेदाभावं अपेक्खित्वा आसीतिको, नावुतिकोतिआदिका पञ्ञापना, अयं सन्ततिपञ्ञत्ति नाम। एतासु पन तज्जापञ्ञत्ति विज्जमानपञ्ञत्तियेव। सेसा अविज्जमानपक्खञ्चेव, अविज्जमानेन अविज्जमानपक्खञ्च भजन्ति।&lt;br&gt;&#xA;अट्ठकथामुत्तकेन आचरियनयेनेव अपरापि छ पञ्ञत्तियो – किच्चपञ्ञत्ति, सण्ठानपञ्ञत्ति, लिङ्गपञ्ञत्ति, भूमिपञ्ञत्ति, पच्चत्तपञ्ञत्ति, असङ्खतपञ्ञत्तीति। तत्थ भाणको, धम्मकथिकोतिआदिका किच्चवसेन पञ्ञापना किच्चपञ्ञत्ति नाम। किसो, थूलो, परिमण्डलो, चतुरस्सोतिआदिका सण्ठानवसेन पञ्ञापना सण्ठानपञ्ञत्ति नाम। इत्थी, पुरिसोतिआदिका लिङ्गवसेन पञ्ञापना लिङ्गपञ्ञति नाम। कामावचरा, रूपावचरा, अरूपावचरा, कोसलका, माधुरातिआदिका भूमिवसेन पञ्ञापना भूमिपञ्ञत्ति नाम। तिस्सो , नागो, सुमनोतिआदिका पच्चत्तनामकरणमत्तवसेन पञ्ञापना पच्चत्तपञ्ञत्ति नाम। निरोधो, निब्बानन्तिआदिका असङ्खतधम्मस्स पञ्ञापना असङ्खतपञ्ञत्ति नाम। तत्थ एकच्चा भूमिपञ्ञत्ति असङ्खतपञ्ञत्ति च विज्जमानपञ्ञत्तियेव, किच्चपञ्ञत्ति विज्जमानेन अविज्जमानपक्खं भजति। सेसा अविज्जमानपञ्ञत्तियो नाम।&lt;br&gt;&#xA;२. इदानि यासं पञ्ञत्तीनं उद्देसवारे सङ्खेपतो सरूपदस्सनं कतं, सङ्खेपतोयेव ताव तासं वत्थुं विभजित्वा दस्सनवसेन ता दस्सेतुं कित्तावतातिआदिमाह। तत्थ पुच्छाय ताव एवमत्थो वेदितब्बो – या अयं खन्धानं ‘खन्धा’ति पञ्ञापना, दस्सना, ठपना, सा कित्तकेन होतीति कथेतुकम्यतापुच्छा। परतो कित्तावता आयतनानन्तिआदीसुपि एसेव नयो। विस्सज्जनेपि एवमत्थो वेदितब्बो – यत्तकेन पञ्ञापनेन सङ्खेपतो पञ्चक्खन्धाति वा पभेदतो ‘‘रूपक्खन्धो…पे॰… विञ्ञाणक्खन्धो’’ति वा; तत्रापि रूपक्खन्धो कामावचरो, सेसा चतुभूमिकाति वा एवरूपं पञ्ञापनं होति; एत्तकेन खन्धानं ‘खन्धा’ति पञ्ञत्ति होति।&lt;br&gt;&#xA;३. तथा यत्तकेन पञ्ञापनेन सङ्खेपतो द्वादसायतनानीति वा, पभेदतो ‘‘चक्खायतनं…पे॰… धम्मायतन’’न्ति वा; तत्रापि दसायतना कामावचरा , द्वायतना चतुभूमिकाति वा, एवरूपं पञ्ञापनं होति; एत्तकेन आयतनानं आयतनानीति पञ्ञत्ति होति।&lt;br&gt;&#xA;४. यत्तकेन पञ्ञापनेन सङ्खेपतो अट्ठारस धातुयोति वा , पभेदतो ‘‘चक्खुधातु…पे॰… मनोविञ्ञाणधातू’’ति वा; तत्रापि सोळस धातुयो कामावचरा, द्वे धातुयो चतुभूमिकाति वा एवरूपं पञ्ञापनं होति; एत्तकेन धातूनं धातूति पञ्ञत्ति होति।&lt;br&gt;&#xA;५. यत्तकेन पञ्ञापनेन सङ्खेपतो चत्तारि सच्चानीति वा, पभेदतो ‘‘दुक्खसच्चं…पे॰… निरोधसच्च’’न्ति वा; तत्रापि द्वे सच्चा लोकिया, द्वे सच्चा लोकुत्तराति वा एवरूपं पञ्ञापनं होति; एत्तकेन सच्चानं ‘सच्चानी’ति पञ्ञत्ति होति।&lt;br&gt;&#xA;६. यत्तकेन पञ्ञापनेन सङ्खेपतो बावीसतिन्द्रियानीति वा, पभेदतो ‘‘चक्खुन्द्रियं…पे॰… अञ्ञाताविन्द्रिय’’न्ति वा; तत्रापि दसिन्द्रियानि कामावचरानि, नविन्द्रियानि मिस्सकानि, तीणि इन्द्रियानि लोकुत्तरानीति वा एवरूपं पञ्ञापनं होति; एत्तकेन इन्द्रियानं इन्द्रियानीति पञ्ञत्ति होति। एत्तावता सङ्खेपतो वत्थुं विभजित्वा दस्सनवसेन पञ्च पञ्ञत्तियो दस्सिता होन्ति।&lt;br&gt;&#xA;७. इदानि वित्थारतो वत्थुं विभजित्वा दस्सनवसेन पुग्गलपञ्ञत्तिं दस्सेतुं समयविमुत्तो असमयविमुत्तोतिआदिमाह। सम्मासम्बुद्धेन हि तिले विसारयमानेन विय, वाके हीरयमानेन विय च, हेट्ठा विभङ्गप्पकरणे इमासं पञ्चन्नं पञ्ञत्तीनं वत्थुभूता खन्धादयो निप्पदेसेन कथिताति तेन ते इध एकदेसेनेव कथेसि। छट्ठा पुग्गलपञ्ञत्ति हेट्ठा अकथिताव। इधापि उद्देसवारे एकदेसेनेव कथिता; तस्मा तं वित्थारतो कथेतुकामो समयविमुत्तो असमयविमुत्तोति एककतो पट्ठाय याव दसका मातिकं ठपेसीति।&lt;br&gt;&#xA;मातिकावण्णना।&lt;/p&gt;</description>
    </item>
    <item>
      <title>०१. मूलयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_mUlayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/01_mUlayamakam/</guid>
      <description>&lt;p&gt;१. मूलयमकम्&lt;/p&gt;&#xA;&lt;h2 id=&#34;उददसवरवणणन&#34;&gt;उद्देसवारवण्णना&lt;/h2&gt;&#xA;&lt;p&gt;१. मूलयमकं , खन्धयमकं, आयतनयमकं, धातुयमकं, सच्चयमकं, सङ्खारयमकं, अनुसययमकं, चित्तयमकं, धम्मयमकं, इन्द्रिययमकन्ति इमेसं दसन्नं यमकानं वसेन इदं पकरणं दसविधेन विभत्तन्ति हि वुत्तम्। तत्थ येसं दसन्नं यमकानं वसेन इदं पकरणं दसविधेन विभत्तं, तेसञ्चेव इमस्स च पकरणस्स नामत्थो ताव एवं वेदितब्बो – केनट्ठेन यमकन्ति? युगळट्ठेन। युगळञ्हि यमकन्ति वुच्चति – ‘यमकपाटिहारियं, यमकसाला’तिआदीसु विय। इति युगळसङ्खातानं यमकानं वसेन देसितत्ता इमेसु दससु एकेकं यमकं नाम। इमेसं पन यमकानं समूहभावतो सब्बम्पेतं पकरणं यमकन्ति वेदितब्बम्।&lt;br&gt;&#xA;तत्थ मूलवसेन पुच्छाविस्सज्जनं कत्वा देसितत्ता दसन्नं ताव सब्बपठमं मूलयमकन्ति वुत्तम्। तस्स उद्देसवारो, निद्देसवारोति द्वे वारा होन्ति । तेसु उद्दिट्ठानुक्कमेन निद्दिसितब्बत्ता उद्देसवारो पठमो। तस्स ये केचि कुसला धम्मा, सब्बे ते कुसलमूला; ये वा पन कुसलमूला, सब्बे ते धम्मा कुसलाति इदं यमकं आदि । तस्स कुसलाकुसलमूलसङ्खातानं द्विन्नं अत्थानं वसेन अत्थयमकन्ति वा, तेसञ्ञेव अत्थानं वसेन अनुलोमपटिलोमतो पवत्तपाळिधम्मवसेन धम्मयमकन्ति वा, अनुलोमपटिलोमतो पवत्तपुच्छावसेन पुच्छायमकन्ति वा तिधा यमकभावो वेदितब्बो। सेसेसुपि एसेव नयो।&lt;br&gt;&#xA;इदानि इमेसं यमकानं वसेन देसिते इमस्मिं मूलयमके उद्देसवारस्स ताव नययमकपुच्छाअत्थवारप्पभेदवसेन पाळिववत्थानमेव एवं वेदितब्बं – कुसलत्तिकमातिकाय हि ‘कुसला धम्मा’ति इदं आदिपदं निस्साय मूलनयो, मूलमूलनयो, मूलकनयो, मूलमूलकनयोति इमे चत्तारो नया होन्ति। तेसं एकेकस्मिं नये मूलयमकं, एकमूलयमकं, अञ्ञमञ्ञमूलयमकन्ति तीणि तीणि यमकानि। एवं चतूसु नयेसु द्वादस यमकानि, एकेकस्मिं यमके अनुलोमपटिलोमवसेन द्वे द्वे पुच्छाति चतुवीसति पुच्छा, एकेकाय पुच्छाय सन्निट्ठानसंसयवसेन द्वे द्वे अत्थाति अट्ठचत्तालीस अत्थाति।&lt;br&gt;&#xA;तत्थ ये केचि कुसला धम्माति कुसलेसु ‘‘कुसला नु खो, न कुसला नु खो’’ति सन्देहाभावतो इमस्मिं पदे सन्निट्ठानत्थो वेदितब्बो। सब्बे ते कुसलमूलाति ‘‘सब्बे ते कुसला धम्मा कुसलमूला नु खो, ननु खो’’ति एवं विमतिवसेन पुच्छितत्ता इमस्मिं पदे संसयत्थो वेदितब्बो। सो च खो वेनेय्यानं संसयट्ठाने संसयदीपनत्थं वुत्तो, तथागतस्स पन संसयो नाम नत्थि। इतो परेसुपि पुच्छापदेसु एसेव नयो।&lt;br&gt;&#xA;यथा च कुसलपदं निस्साय इमे चत्तारो नया, एकेकस्मिं नये तिण्णं तिण्णं यमकानं वसेन द्वादस यमकानि, एकेकस्मिं यमके द्विन्नं द्विन्नं पुच्छानं वसेन चतुवीसति पुच्छा; एकेकाय पुच्छाय द्विन्नं द्विन्नं अत्थानं वसेन अट्ठचत्तालीस अत्था च होन्ति। अकुसलपदं निस्सायपि तथेव। अब्याकतपदं निस्सायपि तथेव। तीणिपि पदानि एकतो कत्वा निद्दिट्ठं नामपदं निस्सायपि तथेवाति कुसलत्तिकमातिकाय चतूसु पदेसु सब्बेपि सोळस नया, अट्ठचत्तालीस यमकानि , छन्नवुति पुच्छा, द्वेनवुतिसतं अत्था च उद्देसवसेन वुत्ताति वेदितब्बा। एत्तावता मूलवारो नाम पठमं उद्दिट्ठो होति।&lt;br&gt;&#xA;ततो परं ये केचि कुसला धम्मा, सब्बे ते कुसलहेतूतिआदयो तस्सेव मूलवारस्स वेवचनवसेन नव वारा उद्दिट्ठा। इति मूलवारो, हेतुवारो, निदानवारो, सम्भववारो, पभववारो, समुट्ठानवारो, आहारवारो, आरम्मणवारो, पच्चयवारो, समुदयवारोति सब्बेपि दस वारा होन्ति। तत्थ मूलवारे आगतपरिच्छेदेनेव सेसेसुपि नयादयो वेदितब्बाति सब्बेसुपि दससु वारेसु सट्ठिसतनया, असीतिअधिकानि चत्तारि यमकसतानि, सट्ठिअधिकानि नवपुच्छासतानि, वीसाधिकानि एकूनवीसति अत्थसतानि च उद्दिट्ठानीति वेदितब्बानि। एवं ताव उद्देसवारे नययमकपुच्छाअत्थवारप्पभेदवसेन पाळिववत्थानमेव वेदितब्बम्।&lt;br&gt;&#xA;मूलं हेतु निदानञ्चाति गाथा दसन्नम्पि वारानं उद्दानगाथा नाम। तत्थ मूलादीनि सब्बानिपि कारणवेवचनानेव। कारणञ्हि पतिट्ठानट्ठेन मूलम्। अत्तनो फलनिप्फादनत्थं हिनोति पवत्ततीति हेतु। ‘हन्द, नं गण्हाथा’ति दस्सेन्तं विय अत्तनो फलं निदेतीति निदानम्। एतस्मा फलं सम्भोतीति सम्भवो। पभवतीति पभवो। समुट्ठाति एत्थ फलं, एतेन वा समुट्ठातीति समुट्ठानम्। अत्तनो फलं आहरतीति आहारो। अप्पटिक्खिपितब्बेन अत्तनो फलेन आलम्बियतीति आलम्बणम्। एतं पटिच्च अप्पटिक्खिपित्वा फलं एति पवत्ततीति पच्चयो। एतस्मा फलं समुदेतीति समुदयो। एवमेतेसं पदानं वचनत्थो वेदितब्बो।&lt;br&gt;&#xA;उद्देसवारवण्णना।&lt;/p&gt;</description>
    </item>
    <item>
      <title>०२. खन्धयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_khandhayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_khandhayamakam/</guid>
      <description>&lt;p&gt;२. खन्धयमकम्&lt;/p&gt;&#xA;&lt;h2 id=&#34;१-पणणततउददसवरवणणन&#34;&gt;१. पण्णत्तिउद्देसवारवण्णना&lt;/h2&gt;&#xA;&lt;p&gt;१. इदानि मूलयमके देसितेयेव कुसलादिधम्मे खन्धवसेन सङ्गण्हित्वा मूलयमकानन्तरं देसितस्स खन्धयमकस्स वण्णना होति। तत्थ पाळिववत्थानं ताव एवं वेदितब्बं – इमस्मिञ्हि खन्धयमके तयो महावारा होन्ति – पण्णत्तिवारो, पवत्तिवारो, परिञ्ञावारोति। तेसु पण्णत्तिवारो खन्धानं नामाभिधानसोधनवसेनेव गतत्ता पण्णत्तिवारोति वुच्चति। पवत्तिवारो तेन सोधितनामाभिधानानं खन्धानं उप्पादनिरोधवसेन पवत्तिं सोधयमानो गतो, तस्मा पवत्तिवारोति वुच्चति। परिञ्ञावारो इमिनानुक्कमेन पवत्तानं खन्धानं सङ्खेपेनेव तिस्सो परिञ्ञा दीपयमानो गतो, तस्मा परिञ्ञावारोति वुच्चति। तत्थ पण्णत्तिवारो उद्देसनिद्देसवसेन द्वीहाकारेहि ववत्थितो। इतरेसु विसुं उद्देसवारो नत्थि। आदितो पट्ठाय पुच्छाविस्सज्जनवसेन एकधा ववत्थिता। तत्थ पञ्चक्खन्धातिपदं आदिं कत्वा याव न खन्धा, न सङ्खाराति पदं ताव पण्णत्तिवारस्स उद्देसवारो वेदितब्बो। पुच्छावारोतिपि तस्सेव नामम्। तत्थ पञ्चक्खन्धाति अयं यमकवसेन पुच्छितब्बानं खन्धानं उद्देसो। रूपक्खन्धो…पे॰… विञ्ञाणक्खन्धोति तेसञ्ञेव पभेदतो नामववत्थानम्।&lt;br&gt;&#xA;२-३. इदानि इमेसं खन्धानं वसेन पदसोधनवारो, पदसोधनमूलचक्कवारो, सुद्धखन्धवारो, सुद्धखन्धमूलचक्कवारोति चत्तारो नयवारा होन्ति। तत्थ रूपं रूपक्खन्धो, रूपक्खन्धो रूपन्तिआदिना नयेन पदमेव सोधेत्वा गतो पदसोधनवारो नाम। सो अनुलोमपटिलोमवसेन दुविधो होति। तत्थ अनुलोमवारे ‘रूपं रूपक्खन्धो, रूपक्खन्धो रूप’न्तिआदीनि पञ्च यमकानि। पटिलोमवारेपि ‘न रूपं, न रूपक्खन्धो; न रूपक्खन्धो न रूप’न्तिआदीनि पञ्चेव। ततो परं तेसञ्ञेव पदसोधनवारे सोधितानं खन्धानं ‘रूपं रूपक्खन्धो, खन्धा वेदनाक्खन्धो’तिआदिना नयेन एकेकखन्धमूलकानि चत्तारि चत्तारि चक्कानि बन्धित्वा गतो पदसोधनमूलकानं चक्कानं अत्थिताय पदसोधनमूलचक्कवारो नाम। सोपि अनुलोमपटिलोमवसेन दुविधो होति। तत्थ अनुलोमवारे ‘रूपं रूपक्खन्धो, खन्धा वेदनाक्खन्धो’तिआदीनि एकेकखन्धमूलकानि चत्तारि चत्तारि कत्वा वीसति यमकानि। पटिलोमवारेपि ‘न रूपं, न रूपक्खन्धो; न खन्धा न वेदनाक्खन्धो’तिआदीनि वीसतिमेव।&lt;br&gt;&#xA;ततो परं रूपं खन्धो खन्धा रूपन्तिआदिना नयेन सुद्धखन्धवसेनेव गतो सुद्धखन्धवारो नाम। तत्थ खन्धा रूपन्तिआदीसु खन्धा रूपक्खन्धो, खन्धा वेदनाक्खन्धोति अत्थो गहेतब्बो। कस्मा? निद्देसवारे एवं भाजितत्ता। तत्थ हि ‘रूपं खन्धोति आमन्ता। खन्धा रूपक्खन्धोति रूपक्खन्धो खन्धो चेव रूपक्खन्धो च, अवसेसा खन्धा न रूपक्खन्धो’ति एवं ‘खन्धा रूप’न्तिआदीनं खन्धा रूपक्खन्धोतिआदिना नयेन पदं उद्धरित्वा अत्थो विभत्तो। तेनेव च कारणेनेसे सुद्धखन्धवारोति वुत्तो। वचनसोधने विय हि एत्थ न वचनं पमाणम्। यथा यथा पन सुद्धखन्धा लब्भन्ति, तथा तथा अत्थोव पमाणम्। परतो आयतनयमकादीसुपि एसेव नयो। एसोपि च सुद्धखन्धवारो अनुलोमपटिलोमवसेन दुविधो होति। तत्थ अनुलोमवारे ‘रूपं खन्धो खन्धा रूप’न्तिआदीनि पञ्च यमकानि। पटिलोमवारेपि ‘न रूपं न खन्धो, न खन्धा न रूप’न्तिआदीनि पञ्चेव।&lt;br&gt;&#xA;ततो परं तेसञ्ञेव सुद्धखन्धानं रूपं खन्धो, खन्धा वेदनातिआदिना नयेन एकेकखन्धमूलकानि चत्तारि चत्तारि चक्कानि बन्धित्वा गतो सुद्धखन्धमूलकानं चक्कानं अत्थिताय सुद्धखन्धमूलचक्कवारो नाम। तत्थ खन्धा वेदनातिआदीसु खन्धा वेदनाक्खन्धोतिआदिना नयेन अत्थो वेदितब्बो। इतरथा निद्देसवारेन सद्धिं विरोधो होति। सोपि अनुलोमपटिलोमवसेन दुविधो होति। तत्थ अनुलोमवारे ‘रूपं खन्धो, खन्धा वेदना’तिआदीनि एकेकखन्धमूलकानि चत्तारि चत्तारि कत्वा वीसति यमकानि। पटिलोमवारेपि ‘न रूपं, न खन्धो, न खन्धा न वेदना’तिआदीनि वीसतिमेव। एवं ताव एकेन यमकसतेन द्वीहि पुच्छासतेहि एकेकपुच्छाय सन्निट्ठानसंसयवसेन द्वे द्वे अत्थे कत्वा चतूहि च अत्थसतेहि पटिमण्डितो पण्णत्तिवारस्स उद्देसवारो वेदितब्बोति।&lt;br&gt;&#xA;पण्णत्तिउद्देसवारवण्णना।&lt;/p&gt;</description>
    </item>
    <item>
      <title>०२. दुकपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_dukapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_dukapaTThAnavaNNanA/</guid>
      <description>&lt;p&gt;२. दुकपट्ठानवण्णना&lt;br&gt;&#xA;दुकपट्ठानेपि सब्बदुकेसु पञ्हाविस्सज्जनानि चेव गणना च पाळियं आगतनयेनेव वेदितब्बा। अपिचेत्थ सहेतुकहेतुसम्पयुत्तदुकानं विस्सज्जनं हेतुदुकविस्सज्जनसदिसं; तथा हेतूचेवसहेतुकहेतूचेवहेतुसम्पयुत्तदुकानं, तथा सप्पच्चयसङ्खतदुकानम्। इदं दुकं यथा सप्पच्चयदुकं, एवं कातब्बन्ति इदं यस्मा सप्पच्चयो विय अप्पच्चयेन सङ्खतोपि, असङ्खतेन सद्धिं योजनं न लब्भति, तस्मा वुत्तम्। सारम्मणचित्तसम्पयुत्तसंसट्ठदुकापि सदिसविस्सज्जनायेव; तथा आसवओघयोगगोच्छका। एते हि तयो अञ्ञमञ्ञं सदिसविस्सज्जनायेव। अपिच लोकियसासवसंयोजनियगन्थनियनीवरणियपरामट्ठसङ्किलेसिकदुका आसवविप्पयुत्तसासवसंयोजनविप्पयुत्तसंयोजनियगन्थविप्पयुत्तगन्थनियनीवरणविप्पयुत्तनीवरणियपरामासविप्पयुत्तपरामट्ठकिलेसविप्पयुत्तसङ्किलेसिकपरियापन्नसउत्तरदुकात इमेपि दुका समाना।&lt;br&gt;&#xA;किलेसदुकं संयोजनदुकसदिसम्। सङ्किलिट्ठकिलेससम्पयुत्तनीवरणसम्पयुत्तदस्सनेनपहातब्बसरणदुकापि समाना। तथाकिलेसा चेव सङ्किलिट्ठनीवरणा चेव नीवरणसम्पयुत्तकिलेसा चेव किलेससम्पयुत्तदुका। इमिना नयेन सब्बेसं अत्थतो सदिसानं दुकानं विस्सज्जनानि सदिसानेव होन्तीति वेदितब्बानि। सब्बस्मिम्पि पन पट्ठाने केनचिविञ्ञेय्यदुकं न लब्भति। आसवा चेव आसवसम्पयुत्ता च, संयोजना चेव संयोजनसम्पयुत्ता च, गन्था चेव गन्थसम्पयुत्ता च, नीवरणा चेव नीवरणसम्पयुत्ता च, किलेसा चेव सङ्किलिट्ठा चाति एवरूपेसु दुकेसु विपाकपच्चयो चेव नानाक्खणिककम्मपच्चयो च न लब्भति। नहेतुसहेतुकनहेतुअहेतुकेसु हेतुपच्चयो नत्थि। हेतू चेव हेतुसम्पयुत्ता च, आसवा चेव आसवसम्पयुत्ता च, गन्था चेव गन्थसम्पयुत्ता चाति इमेसु दुकेसु नहेतुनझाननमग्गा न लब्भन्ति। संयोजना चेव संयोजनसम्पयुत्ता च, नीवरणा चेव नीवरणसम्पयुत्ता च, किलेसा चेव किलेससम्पयुत्ता च, किलेसा चेव सङ्किलिट्ठा चाति इमेसु पन विचिकिच्छुद्धच्चसहगतस्स मोहस्स वसेन नहेतुपच्चयो लब्भति; नझाननमग्गपच्चया न लब्भन्तीति एवं सब्बदुकेसु लब्भमानालब्भमानं उपपरिक्खित्वा पाळिवसेनेव वारगणना वेदितब्बाति।&lt;br&gt;&#xA;दुकपट्ठानवण्णना।&lt;/p&gt;</description>
    </item>
    <item>
      <title>०२. दुतियवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_dutiyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_dutiyavaggo/</guid>
      <description>&lt;p&gt;२. दुतियवग्गो&lt;/p&gt;&#xA;&lt;h2 id=&#34;१-परपहरवणणन&#34;&gt;१. परूपहारवण्णना&lt;/h2&gt;&#xA;&lt;p&gt;३०७. इदानि परूपहारकथा नाम होति। तत्थ ये अरहत्तं पटिजानन्तानं अप्पत्ते पत्तसञ्ञीनं अधिमानिकानं कुहकानं वा अरहत्तं पटिजानन्तानं सुक्कविस्सट्ठिं दिस्वा ‘‘मारकायिका देवता अरहतो असुचिं उपसंहरन्ती’’ति मञ्ञन्ति; सेय्यथापि एतरहि पुब्बसेलिया च अपरसेलिया च; ते सन्धाय अत्थि अरहतोति पुच्छा सकवादिस्स, पटिञ्ञा इतरस्स। इदानि यस्मा सुक्कविस्सट्ठि नाम रागसमुट्ठाना होति, तस्मा अत्थि अरहतो रागोति अनुयोगो आरद्धो। सो सब्बोपि उत्तानत्थोयेव।&lt;br&gt;&#xA;मारकायिका देवता अत्तनोतिआदिपञ्हे यस्मा तासं देवतानं सुक्कविस्सट्ठि नाम नत्थि, अञ्ञेसम्पि सुक्कं गहेत्वा न उपसंहरन्ति, अरहतो पन सुक्कमेव नत्थि, तस्मा न हेवन्ति पटिक्खिपति।&lt;br&gt;&#xA;नेव अत्तनोतिपञ्हे पन निम्मिनित्वा उपसंहरन्तीति लद्धिया पटिजानाति। लोमकूपेहीतिपञ्हे सप्पितेलानं विय लोमकूपेहि उपसंहरणाभावं दिस्वा पटिक्खिपति।&lt;br&gt;&#xA;३०८. हन्द हीति वचसायत्थे निपातो। ‘‘अरहा नु खो अहं, नो’’ति एवं विमतिं गाहयिस्सामाति एवं वचसायं कत्वा उपसंहरन्तीति अत्थो। अत्थि अरहतो विमतीति पुट्ठो अट्ठवत्थुकं विचिकिच्छं सन्धाय पटिक्खिपति, दुतियं पुट्ठो इत्थिपुरिसानं नामगोत्तादीसु सन्निट्ठानाभावं सन्धाय पटिजानाति।&lt;br&gt;&#xA;३०९. अत्थि तस्स आसयोति तस्स सुक्कस्स उच्चारपस्सावानं विय पतिट्ठानोकासो अत्थीति पुच्छति।&lt;br&gt;&#xA;३१२. सधम्मकुसलस्साति अत्तनो अरहत्तधम्ममत्तेयेव कुसलस्स। पञ्ञाविमुत्तं सन्धायेवं वदति। परधम्मकुसलस्साति सधम्मतो परस्मिं अट्ठसमापत्तिधम्मेपि कुसलस्स। उभतोभागविमुत्तं सन्धायेवं वदति। सेसमेत्थ पाळिअनुसारेनेव वेदितब्बन्ति।&lt;br&gt;&#xA;परूपहारकथावण्णना।&lt;/p&gt;</description>
    </item>
    <item>
      <title>०२. निद्देसवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_niddesavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_niddesavaNNanA/</guid>
      <description>&lt;p&gt;२. निद्देसवण्णना&lt;br&gt;&#xA;१. एककनिद्देसवण्णना&lt;br&gt;&#xA;१. इदानि यथाठपितं मातिकं आदितो पट्ठाय विभजित्वा दस्सेतुं – कतमो च पुग्गलो समयविमुत्तोतिआदिमाह। तत्थ इधाति इमस्मिं सत्तलोके। एकच्चो पुग्गलोति एको पुग्गलो। कालेन कालन्ति एत्थ भुम्मवसेन अत्थो वेदितब्बो। एकेकस्मिं कालेति वुत्तं होति। समयेन समयन्ति इदं पुरिमस्सेव वेवचनम्। अट्ठ विमोक्खेति रूपावचरारूपावचरअट्ठसमापत्तियो। तासञ्हि पच्चनीकधम्मेहि विमुच्चनतो विमोक्खोति नामम्। कायेनाति विमोक्खसहजातेन नामकायेन। फुसित्वा विहरतीति पटिलभित्वा इरियति। कतमस्मिं पनेस काले विमोक्खे फुसित्वा विहरतीति? समापत्तिं समापज्जितुकामस्स हि कालो नाम अत्थि, अकालो नाम अत्थि। तत्थ पातोव सरीरपटिजग्गनकालो, वत्तकरणकालो च समापज्जनस्स अकालो नाम। सरीरं पन पटिजग्गित्वा वत्तं कत्वा वसनट्ठानं पविसित्वा निसिन्नस्स याव पिण्डाय गमनकालो नागच्छति, एतस्मिं अन्तरे समापज्जनस्स कालो नाम।&lt;br&gt;&#xA;पिण्डाय गमनकालं पन सल्लक्खेत्वा निक्खन्तस्स चेतियवन्दनकालो, भिक्खुसङ्घपरिवुतस्स वितक्कमाळके ठानकालो पिण्डाय गमनकालो गामे चरणकालो; आसनसालाय यागुपानकालो वत्तकरणकालोति अयम्पि समापज्जनस्स अकालो नाम। आसनसालाय पन विवित्ते ओकासे सति याव भत्तकालो नागच्छति, एतस्मिम्पि अन्तरे समापज्जनस्स कालो नाम। भत्तं पन भुञ्जनकालो, विहारगमनकालो, पत्तचीवरपटिसामनकालो, दिवावत्तकरणकालो, परिपुच्छादानकालोति अयम्पि समापज्जनस्स अकालो नाम। यो अकालो, स्वेव असमयो। तं सब्बम्पि ठपेत्वा अवसेसे काले काले, समये समये वुत्तप्पकारे अट्ठ विमोक्खे सहजातनामकायेन पटिलभित्वा विहरन्तो, ‘‘इधेकच्चो पुग्गलो…पे॰… विहरती’’ति वुच्चति।&lt;br&gt;&#xA;अपिचेस सफस्सकेहि सहजातनामधम्मेहि सहजातधम्मे फुसतियेव नाम, उपचारेन अप्पनं फुसतियेव नाम। पुरिमाय अप्पनाय अपरं अप्पनं फुसतियेव। येन हि सद्धिं ये धम्मा सहजाता, तेन ते पटिलद्धा नाम होन्ति। फस्सेनापि फुट्ठायेव नाम होन्ति। उपचारम्पि अप्पनाय पटिलाभकारणमेव, तथा पुरिमा अप्पना अपरअप्पनाय। तत्रास्स एवं सहजातेहि सहजातानं फुसना वेदितब्बा – पठमज्झानञ्हि वितक्कादीहि पञ्चङ्गिकम्। तस्मिं ठपेत्वा तानि अङ्गानि सेसा अतिरेकपण्णासधम्मा चत्तारो खन्धा नाम होन्ति। तेन नामकायेन पठमज्झानसमापत्तिविमोक्खं फुसित्वा पटिलभित्वा विहरति। दुतियं झानं पीतिसुखचित्तेकग्गताहि तिवङ्गिकं, ततियं सुखचित्तेकग्गताहि दुवङ्गिकं, चतुत्थं उपेक्खाचित्तेकग्गताहि दुवङ्गिकं, तथा आकासानञ्चायतनं…पे॰… नेवसञ्ञानासञ्ञायतनञ्च। तत्थ ठपेत्वा तानि अङ्गानि सेसा अतिरेकपण्णासधम्मा चत्तारो खन्धा नाम होन्ति। तेन नामकायेन नेवसञ्ञानासञ्ञायतनसमापत्तिविमोक्खं फुसित्वा पटिलभित्वा विहरति।&lt;br&gt;&#xA;पञ्ञाय चस्स दिस्वाति विपस्सनापञ्ञाय सङ्खारगतं, मग्गपञ्ञाय चतुसच्चधम्मे पस्सित्वा। एकच्चे आसवा परिक्खीणा होन्तीति उपड्ढुपड्ढा पठममग्गादिवज्झा आसवा परिक्खीणा होन्ति। अयं वुच्चति पुग्गलो समयविमुत्तोति एत्थ अट्ठसमापत्तिलाभी पुथुज्जनो तेन नामकायेन फुसित्वा विहरतीति वत्तुं वट्टति। पाळियं पन ‘‘एकच्चे आसवा परिक्खीणा’’ति वुत्तम्। पुथुज्जनस्स च खीणा आसवा नाम नत्थि, तस्मा सो न गहितो। अट्ठसमापत्तिलाभी खीणासवोपि तेन नामकायेन फुसित्वा विहरतीति वत्तुं वट्टति। तस्स पन अपरिक्खीणासवा नाम नत्थि, तस्मा सोपि न गहितो। समयविमुत्तोति पन तिण्णं सोतापन्नसकदागामिअनागामीनंयेवेतं नामन्ति वेदितब्बम्।&lt;br&gt;&#xA;२. असमयविमुत्तनिद्देसे – पुरिमसदिसं वुत्तनयेनेव वेदितब्बम्। असमयविमुत्तोति पनेत्थ सुक्खविपस्सकखीणासवस्सेतं नामम्। सुक्खविपस्सका पन सोतापन्नसकदागामिअनागामिनो अट्ठसमापत्तिलाभिनो च खीणासवा पुथुज्जना च इमस्मिं दुके न लब्भन्ति, दुकमुत्तकपुग्गला नाम होन्ति। तस्मा सत्था अत्तनो बुद्धसुबुद्धताय हेट्ठा गहिते च अग्गहिते च सङ्कड्ढित्वा सद्धिं पिट्ठिवट्टकेहि तन्तिं आरोपेन्तो सब्बेपि अरियपुग्गलातिआदिमाह। तत्थ अरिये विमोक्खेति किलेसेहि आरकत्ता अरियेति सङ्खं गते लोकुत्तरविमोक्खे। इदं वुत्तं होति – बाहिरानञ्हि अट्ठन्नं समापत्तीनं समापज्जन्तस्स समयोपि अत्थि असमयोपि। मग्गविमोक्खेन विमुच्चनस्स समयो वा असमयो वा नत्थि। यस्स सद्धा बलवती, विपस्सना च आरद्धा, तस्स गच्छन्तस्स तिट्ठन्तस्स निसीदन्तस्स निपज्जन्तस्स खादन्तस्स भुञ्जन्तस्स मग्गफलपटिवेधो नाम न होतीति नत्थि। इति मग्गविमोक्खेन विमुच्चनस्स समयो वा असमयो वा नत्थीति हेट्ठा गहिते च अग्गहिते च सङ्कड्ढित्वा इमं पिट्ठिवट्टकं तन्तिं आरोपेसि धम्मराजा। समापत्तिलाभी पुथुज्जनो इमायपि तन्तिया अग्गहितोव। भजापियमानो पन समापत्तिविक्खम्भितानं किलेसानं वसेन समयविमुत्तभावं भजेय्य।&lt;br&gt;&#xA;३. कुप्पधम्माकुप्पधम्मनिद्देसेसु – यस्स अधिगतो समापत्तिधम्मो कुप्पति नस्सति, सो कुप्पधम्मो। रूपसहगतानन्ति रूपनिमित्तसङ्खातेन रूपेन सहगतानम्। तेन सद्धिं पवत्तानं न विना रूपारम्मणानं चतुन्नं रूपावचरज्झानानन्ति अत्थो। अरूपसहगतानन्ति रूपतो अञ्ञं, न रूपन्ति अरूपम्। अरूपेन सहगतानं तेन सद्धिं पवत्तानं न विना अरूपारम्मणानं चतुन्नं अरूपावचरज्झानानन्ति अत्थो। न निकामलाभीति पञ्चहाकारेहि अचिण्णवसिताय इच्छिताकारेन अलद्धत्ता न निकामलाभी। अप्पगुणसमापत्तिकोति अत्थो। न अकिच्छलाभीति किच्छलाभी दुक्खलाभी। यो आगमनम्हि किलेसे विक्खम्भेन्तो उपचारं पापेन्तो अप्पनं पापेन्तो चित्तमञ्जूसं लभन्तो दुक्खेन किच्छेन ससङ्खारेन सप्पयोगेन किलमन्तो तं सम्पदं पापुणितुं सक्कोति, सो न अकिच्छलाभी नाम। न अकसिरलाभीति अविपुललाभी। समापत्तिं अप्पेत्वा अद्धानं फरितुं न सक्कोति। एकं द्वे चित्तवारे वत्तेत्वा सहसाव वुट्ठातीति अत्थो।&lt;br&gt;&#xA;यत्थिच्छकन्ति यस्मिं ओकासे समापत्तिं अप्पेत्वा निसीदितुं इच्छति। यदिच्छकन्ति कसिणज्झानं वा आनापानज्झानं वा ब्रह्मविहारज्झानं वा असुभज्झानं वाति यं यं समापत्तिं अप्पेत्वा निसीदितुं इच्छति। यावतिच्छकन्ति अद्धानपरिच्छेदेन यत्तकं कालं इच्छति। इदं वुत्तं होति – यत्थ यत्थ यं यं समापत्तिं यत्तकं अद्धानं समापज्जितुम्पि वुट्ठातुम्पि इच्छति, तत्थ तत्थ तं तं समापत्तिं तत्तकं अद्धानं समापज्जितुम्पि वुट्ठातुम्पि न सक्कोति। चन्दं वा सूरियं वा उल्लोकेत्वा ‘इमस्मिं चन्दे वा सूरिये वा एत्तकं ठानं गते वुट्ठहिस्सामी’ति परिच्छिन्दित्वा झानं समापन्नो यथापरिच्छेदेन वुट्ठातुं न सक्कोति, अन्तराव वुट्ठाति; समापत्तिया अप्पगुणतायाति।&lt;br&gt;&#xA;पमादमागम्माति पमादं पटिच्च। अयं वुच्चतीति अयं एवंविधो पुग्गलो कुप्पधम्मोति वुच्चति। इदं पन अट्ठसमापत्तिलाभिनो पुथुज्जनस्स सोतापन्नस्स सकदागामिनोति तिण्णं पुग्गलानं नामम्। एतेसञ्हि समाधिपारिबन्धका विपस्सनापारिबन्धका च धम्मा न सुविक्खम्भिता, न सुविक्खालिता, तेन तेसं समापत्ति नस्सति परिहायति। सा च खो नेव सीलभेदेन, नापत्तिवीतिक्कमेन। न गरुकमोक्खधम्मो पनेस अप्पमत्तकेनपि किच्चकरणीयेन वा वत्तभेदमत्तकेन वा नस्सति।&lt;br&gt;&#xA;तत्रिदं वत्थु – एको किर थेरो समापत्तिं वळञ्जेति। तस्मिं पिण्डाय गामं पविट्ठे दारका परिवेणे कीळित्वा पक्कमिंसु। थेरो आगन्त्वा ‘परिवेणं सम्मज्जितब्ब’न्ति चिन्तेत्वा असम्मज्जित्वा विहारं पविसित्वा ‘समापत्तिं अप्पेस्सामी’ति निसीदि। सो अप्पेतुं असक्कोन्तो, ‘किं नु खो आवरण’न्ति सीलं आवज्जन्तो अप्पमत्तकम्पि वीतिक्कमं अदिस्वा ‘वत्तभेदो नु खो अत्थी’ति ओलोकेन्तो परिवेणस्स असम्मट्ठभावं ञत्वा सम्मज्जित्वा पविसित्वा निसीदन्तो समापत्तिं अप्पेन्तोव निसीदि।&lt;br&gt;&#xA;४. अकुप्पधम्मनिद्देसो वुत्तपटिपक्खवसेनेव वेदितब्बो। अकुप्पधम्मोति इदं पन अट्ठसमापत्तिलाभिनो अनागामिस्स चेव खीणासवस्स चाति द्विन्नं पुग्गलानं नामम्। तेसञ्हि समाधिपारिबन्धका विपस्सनापारिबन्धका च धम्मा सुविक्खम्भिता सुविक्खालिता; तेन तेसं भस्ससङ्गणिकारामादिकिच्चेन वा अञ्ञेन वा येन केनचि अत्तनो अनुरूपेन पमादेन वीतिनामेन्तानम्पि समापत्ति न कुप्पति, न नस्सति। सुक्खविपस्सका पन सोतापन्नसकदागामिअनागामिखीणासवा इमस्मिं दुके न लब्भन्ति; दुकमुत्तकपुग्गला नाम होन्ति। तस्मा सत्था अत्तनो बुद्धसुबुद्धताय हेट्ठा गहिते च अग्गहिते च सङ्कड्ढित्वा इमस्मिम्पि दुके सद्धिं पिट्ठिवट्टकेहि तन्तिं आरोपेन्तो सब्बेपि अरियपुग्गलातिआदिमाह। अट्ठन्नञ्हि समापत्तीनं कुप्पनं नस्सनं भवेय्य, लोकुत्तरधम्मस्स पन सकिं पटिविद्धस्स कुप्पनं नस्सनं नाम नत्थि, तं सन्धायेतं वुत्तम्।&lt;br&gt;&#xA;५. परिहानधम्मापरिहानधम्मनिद्देसापि कुप्पधम्माकुप्पधम्मनिद्देसवसेनेव वेदितब्बा। केवलञ्हि इध पुग्गलस्स पमादं पटिच्च धम्मानं परिहानम्पि अपरिहानम्पि गहितन्ति इदं परियायदेसनामत्तमेव नानम्। सेसं सब्बत्थ तादिसमेव।&lt;br&gt;&#xA;७. चेतनाभब्बनिद्देसे – चेतनाभब्बोति चेतनाय अपरिहानिं आपज्जितुं भब्बो। सचे अनुसञ्चेतेतीति, सचे समापज्जति। समापत्तिञ्हि समापज्जन्तो अनुसञ्चेतेति नाम। सो न परिहायति, इतरो परिहायति।&lt;br&gt;&#xA;८. अनुरक्खणाभब्बनिद्देसे – अनुरक्खणाभब्बोति अनुरक्खणाय अपरिहानिं आपज्जितुं भब्बो। सचे अनुरक्खतीति सचे अनुपकारधम्मे पहाय उपकारधम्मे सेवन्तो समापज्जति। एवञ्हि पटिपज्जन्तो अनुरक्खति नाम। सो न परिहायति, इतरो परिहायति।&lt;br&gt;&#xA;इमे द्वेपि समापत्तिं ठपेतुं थावरं कातुं पटिबला। चेतनाभब्बतो पन अनुरक्खणाभब्बोव बलवतरो। चेतनाभब्बो हि उपकारानुपकारे धम्मे न जानाति। अजानन्तो उपकारधम्मे नुदति नीहरति, अनुपकारधम्मे सेवति। सो ते सेवन्तो समापत्तितो परिहायति । अनुरक्खणाभब्बो उपकारानुपकारे धम्मे जानाति। जानन्तो अनुपकारधम्मे नुदति नीहरति, उपकारधम्मे सेवति। सो ते सेवन्तो समापत्तितो न परिहायति।&lt;br&gt;&#xA;यथा हि द्वे खेत्तपाला एको पण्डुरोगेन सरोगो अक्खमो सीतादीनं, एको अरोगो सीतादीनं सहो। सरोगो हेट्ठाकुटिं न ओतरति, रत्तारक्खं दिवारक्खं विजहति। तस्स दिवा सुकमोरादयो खेत्तं ओतरित्वा सालिसीसं खादन्ति, रत्तिं मिगसूकरादयो पविसित्वा खलं तच्छि तं विय छेत्वा गच्छन्ति। सो अत्तनो पमत्तकारणा पुन बीजमत्तम्पि न लभति। इतरो रत्तारक्खं दिवारक्खं न विजहति। सो अत्तनो अप्पमत्तकारणा एककरीसतो चत्तारिपि अट्ठपि सकटानि लभति।&lt;br&gt;&#xA;तत्थ सरोगखेत्तपालो विय चेतनाभब्बो, अरोगो विय अनुरक्खणाभब्बो दट्ठब्बो। सरोगस्स अत्तनो पमादेन पुन बीजमत्तस्सपि अलभनं विय चेतनाभब्बस्स उपकारानुपकारे धम्मे अजानित्वा उपकारे पहाय अनुपकारे सेवन्तस्स समापत्तिया परिहानम्। इतरस्स अत्तनो अप्पमादेन एककरीसमत्ततो चतुअट्ठसकटउद्धरणं विय अनुरक्खणाभब्बस्स उपकारानुपकारे धम्मे जानित्वा अनुपकारे पहाय उपकारे सेवन्तस्स समापत्तिया अपरिहानं वेदितब्बम्। एवं चेतनाभब्बतो अनुरक्खणाभब्बोव समापत्तिं थावरं कातुं बलवतरोति वेदितब्बो।&lt;br&gt;&#xA;९. पुथुज्जननिद्देसे – तीणि संयोजनानीति दिट्ठिसंयोजनसीलब्बतपरामाससंयोजनविचिकिच्छासंयोजनानि। एतानि हि फलक्खणे पहीनानि नाम होन्ति। अयं पन फलक्खणेपि न होतीति दस्सेति। तेसं धम्मानन्ति तेसं संयोजनधम्मानम्। मग्गक्खणस्मिञ्हि तेसं पहानाय पटिपन्नो नाम होति। अयं पन मग्गक्खणेपि न होति। एत्तावता विस्सट्ठकम्मट्ठानो थूलबालपुथुज्जनोव इध कथितोति वेदितब्बो।&lt;br&gt;&#xA;१०. गोत्रभुनिद्देसे – येसं धम्मानन्ति येसं गोत्रभुञाणेन सद्धिं उप्पन्नानं परोपण्णासकुसलधम्मानम्। अरियधम्मस्साति लोकुत्तरमग्गस्स। अवक्कन्ति होतीति ओक्कन्ति निब्बत्ति पातुभावो होति। अयं वुच्चतीति अयं निब्बानारम्मणेन ञाणेन सब्बं पुथुज्जनसङ्खं पुथुज्जनगोत्तं पुथुज्जनमण्डलं पुथुज्जनपञ्ञत्तिं अतिक्कमित्वा अरियसङ्खं अरियगोत्तं अरियमण्डलं अरियपञ्ञत्तिं ओक्कमनतो गोत्रभूपुग्गलो नाम वुच्चति।&lt;br&gt;&#xA;११. भयूपरतनिद्देसे – भयेन उपरतोति भयूपरतो। सत्तपि सेक्खा पुथुज्जना च भायित्वा पापतो ओरमन्ति पापं न करोन्ति । तत्थ पुथुज्जना दुग्गतिभयं, वट्टभयं, किलेसभयं, उपवादभयन्ति चत्तारि भयानि भायन्ति। तेसु भायितब्बट्ठेन दुग्गतियेव भयं दुग्गतिभयम्। सेसेसुपि एसेव नयो। तत्थ पुथुज्जनो ‘सचे त्वं पापं करिस्ससि, चत्तारो अपाया मुखं विवरित्वा ठितच्छातअजगरसदिसा, तेसु दुक्खं अनुभवन्तो कथं भविस्ससी’ति दुग्गतिभयं भायित्वा पापं न करोति। अनमतग्गसंसारवट्टंयेव पन वट्टभयं नाम। सब्बम्पि अकुसलं किलेसभयं नाम। गरहा पन उपवादभयं नाम। तानिपि भायित्वा पुथुज्जनो पापं न करोति। सोतापन्नसकदागामिअनागामिनो पन तयो सेक्खा दुग्गतिं अतीतत्ता सेसानि तीणि भयानि भायित्वा पापं न करोन्ति। मग्गट्ठकसेक्खा आगमनवसेन वा असमुच्छिन्नभयत्ता वा भयूपरता नाम होन्ति। खीणासवो इमेसु चतूसु भयेसु एकम्पि न भायति। सो हि सब्बसो समुच्छिन्नभयो; तस्मा अभयूपरतोति वुच्चति। किं पन सो उपवादम्पि न भायतीति? न भायति। उपवादं पन रक्खतीति वत्तुं वट्टति। दोणुप्पलवापिगामे खीणासवत्थेरो विय।&lt;br&gt;&#xA;१२. अभब्बागमननिद्देसे – सम्मत्तनियामागमनस्स अभब्बोति अभब्बागमनो। कम्मावरणेनाति पञ्चविधेन आनन्तरियकम्मेन। किलेसावरणेनाति नियतमिच्छादिट्ठिया। विपाकावरणेनाति अहेतुकदुहेतुकपटिसन्धिया। अस्सद्धाति बुद्धधम्मसङ्घेसु सद्धारहिता। अच्छन्दिकाति कत्तुकम्यताकुसलच्छन्दरहिता। ते ठपेत्वा जम्बुदीपं इतरदीपत्तयवासिनो वेदितब्बा। तेसु हि मनुस्सा अच्छन्दिकभावं पविट्ठा नाम। दुप्पञ्ञाति भवङ्गपञ्ञारहिता। अभब्बाति अप्पटिलद्धमग्गफलूपनिस्सया। नियामन्ति मग्गनियामं, सम्मत्तनियामम्। ओक्कमितुन्ति एतं कुसलेसु धम्मेसु सम्मत्तसङ्खातं नियामं ओक्कमितुं पविसितुं तत्थ पतिट्ठातुं अभब्बा।&lt;br&gt;&#xA;१३. भब्बागमननिद्देसो वुत्तपटिपक्खनयेन वेदितब्बो। एवमिमस्मिं दुके ये च पुग्गला पञ्चानन्तरियका, ये च नियतमिच्छादिट्ठिका, येहि च अहेतुकदुहेतुकपटिसन्धि गहिता , ये च बुद्धादीनं न सद्दहन्ति, येसञ्च कत्तुकम्यताछन्दो नत्थि, ये च अपरिपुण्णभवङ्गपञ्ञा, येसञ्च मग्गफलानं उपनिस्सयो नत्थि, ते सब्बेपि सम्मत्तनियामं ओक्कमितुं अभब्बा, विपरीता भब्बाति वुत्ता।&lt;br&gt;&#xA;१४. नियतानियतनिद्देसे – आनन्तरिकाति आन्तरिककम्मसमङ्गिनो। मिच्छादिट्ठिकाति नियतमिच्छादिट्ठिसमङ्गिनो। सब्बेपि हेते निरयस्स अत्थाय नियतत्ता नियता नाम। अट्ठ पन अरियपुग्गला सम्माभावाय उपरूपरिमग्गफलत्थाय चेव अनुपादापरिनिब्बानत्थाय च नियतत्ता नियता नाम। अवसेसपुग्गला पन अनिबद्धगतिका। यथा आकासे खित्तदण्डो पथवियं पतन्तो ‘अग्गेन वा मज्झेन वा मूलेन वा पतिस्सती’ति न ञायति; एवमेव ‘असुकगतिया नाम निब्बत्तिस्सन्ती’ति नियमाभावा अनियता नामाति वेदितब्बा। या पन उत्तरकुरुकानं नियतगतिकता वुत्ता, न सा नियतधम्मवसेन। मिच्छत्तसम्मत्तनियतधम्मायेव हि नियता नाम। तेसञ्च वसेनायं पुग्गलनियमो कथितोति।&lt;br&gt;&#xA;१५. पटिपन्नकनिद्देसे – मग्गसमङ्गिनोति मग्गट्ठकपुग्गला। ते हि फलत्थाय पटिपन्नत्ता पटिपन्नका नाम। फलसमङ्गिनोति फलपटिलाभसमङ्गिताय फलसमङ्गिनो। फलपटिलाभतो पट्ठाय हि ते फलसमापत्तिं असमापन्नापि फले ठितायेव नाम।&lt;br&gt;&#xA;१६. समसीसीनिद्देसे – अपुब्बं अचरिमन्ति अपुरे अपच्छा, एकप्पहारेनेवाति अत्थो। परियादानन्ति परिक्खयो। अयं वुच्चतीति अयं पुग्गलो समसीसी नाम वुच्चति। सो पनेस तिविधो होति – इरियापथसमसीसी, रोगसमसीसी, जीवितसमसीसीति। तत्थ यो चङ्कमन्तोव विपस्सनं पट्ठपेत्वा अरहत्तं पत्वा चङ्कमन्तोव परिनिब्बाति पदुमत्थेरो विय; ठितकोव विपस्सनं पट्ठपेत्वा अरहत्तं पत्वा ठितकोव परिनिब्बाति कोटपब्बतविहारवासीतिस्सत्थेरो विय; निसिन्नोव विपस्सनं पट्ठपेत्वा अरहत्तं पत्वा निसिन्नोव परिनिब्बाति, निपन्नोव विपस्सनं पट्ठपेत्वा अरहत्तं पत्वा निपन्नोव परिनिब्बाति – अयं इरियापथसमसीसी नाम।&lt;br&gt;&#xA;यो पन एकं रोगं पत्वा अन्तोरोगेयेव विपस्सनं पट्ठपेत्वा अरहत्तं पत्वा तेनेव रोगेन परिनिब्बाति – अयं रोगसमसीसी नाम।&lt;br&gt;&#xA;कतरो जीवितसमसीसी नाम? ‘‘सीसन्ति तेरस सीसानि – पलिबोधसीसञ्च तण्हा, विनिबन्धनसीसञ्च मानो, परामाससीसञ्च दिट्ठि, विक्खेपसीसञ्च उद्धच्चं, संकिलेससीसञ्च अविज्जा, अधिमोक्खसीसञ्च सद्धा, पग्गहसीसञ्च वीरियं, उपट्ठानसीसञ्च सति, अविक्खेपसीसञ्च समाधि, दस्सनसीसञ्च पञ्ञा, पवत्तसीसञ्च जीवितिन्द्रियं, गोचरसीसञ्च विमोक्खो, सङ्खारसीसञ्च निरोधो’’ति (पटि॰ म॰ १.८७)। तत्थ किलेससीसं अविज्जं अरहत्तमग्गो परियादियति। पवत्तसीसं जीवितिन्द्रियं चुतिचित्तं परियादियति। अविज्जापरियादायकं चित्तं जीवितिन्द्रियं परियादातुं न सक्कोति। जीवितिन्द्रियपरियादायकं चित्तं अविज्जं परियादातुं न सक्कोति। अविज्जापरियादायकं चित्तं अञ्ञं, जीवितिन्द्रियपरियादायकं चित्तं अञ्ञम्। यस्स चेतं सीसद्वयं समं परियादानं गच्छति, सो जीवितसमसीसी नाम।&lt;br&gt;&#xA;कथमिदं समं होतीति? वारसमताय। यस्मिञ्हि वारे मग्गवुट्ठानं होति – सोतापत्तिमग्गे पञ्च पच्चवेक्खणानि, सकदागामिमग्गे पञ्च, अनागामिमग्गे पञ्च, अरहत्तमग्गे चत्तारीति एकूनवीसतिया पच्चवेक्खणञाणे पतिट्ठाय भवङ्गं ओतरित्वा परिनिब्बायति। इमाय वारसमताय इदं उभयसीसपरियादानं समं होति नाम। तेनायं पुग्गलो जीवितसमसीसीति वुच्चति। अयमेव च इध अधिप्पेतो।&lt;br&gt;&#xA;१७. ठितकप्पीनिद्देसे – ठितो कप्पोति ठितकप्पो, ठितकप्पो अस्स अत्थीति ठितकप्पी। कप्पं ठपेतुं समत्थोति अत्थो। उड्डय्हनवेला अस्साति झायनकालो भवेय्य। नेव तावाति याव एस मग्गसमङ्गी पुग्गलो सोतापत्तिफलं न सच्छिकरोति, नेव ताव कप्पो झायेय्य। झायमानोपि अज्झायित्वाव तिट्ठेय्य। कप्पविनासो हि नाम महाविकारो महापयोगो कोटिसतसहस्सचक्कवाळस्स झायनवसेन महालोकविनासो। अयम्पि एवं महाविनासो तिट्ठेय्य वाति वदति। सासने पन धरमाने अयं कप्पविनासो नाम नत्थि। कप्पविनासे सासनं नत्थि। गतकोटिके हि काले कप्पविनासो नाम होति। एवं सन्तेपि सत्था अन्तरायाभावं दीपेतुं इदं कारणं आहरि – ‘‘इदम्पि भवेय्य, मग्गसमङ्गिनो पन फलस्स अन्तरायो न सक्का कातु’’न्ति। अयं पन पुग्गलो कप्पं ठपेन्तो कित्तकं कालं ठपेय्याति? यस्मिं वारे मग्गवुट्ठानं होति, अथ भवङ्गं आवट्टेन्तं मनोद्वारावज्जनं उप्पज्जति। ततो तीणि अनुलोमानि, एकं गोत्रभुचित्तं, एकं मग्गचित्तं, द्वे फलचित्तानि, पञ्च पच्चवेक्खणञाणानीति एत्तकं कालं ठपेय्य। इमं पनत्थं बाहिराय आगन्तुकूपमायपि एवं दीपयिंसु। सचे हि सोतापत्तिमग्गसमङ्गिस्स मत्थकूपरि योजनिकं एकग्घनसेलं तिवट्टाय रज्जुया बन्धित्वा ओलम्बेय्य, एकस्मिं वट्टे छिन्ने द्वीहि ओलम्बेय्य, द्वीसु छिन्नेसु एकेन ओलम्बेय्येव, तस्मिम्पि छिन्ने अब्भकूटं विय आकासे तिट्ठेय्य, न त्वेव तस्स पुग्गलस्स मग्गानन्तरफलस्स अन्तरायं करेय्याति। अयं पन दीपना परित्ता, पुरिमाव महन्ता। न केवलं पन सोतापत्तिमग्गट्ठोव कप्पं ठपेति, इतरे मग्गसमङ्गिनोपि ठपेन्तियेव। तेन भगवा हेट्ठा गहितञ्च अग्गहितञ्च सब्बं सङ्कड्ढित्वा सद्धिं पिट्ठिवट्टकपुग्गलेहि इमं तन्तिं आरोपेसि – ‘‘सब्बेपि मग्गसमङ्गिनो पुग्गला ठितकप्पिनो’’ति।&lt;br&gt;&#xA;१८. अरियनिद्देसे – किलेसेहि आरकत्ता अरिया। सदेवकेन लोकेन अरणीयत्ता अरिया। अरियट्ठो नाम परिसुद्धट्ठोति परिसुद्धत्तापि अरिया। सेसा अपरिसुद्धताय अनरिया।&lt;br&gt;&#xA;१९. सेक्खनिद्देसे – मग्गसमङ्गिनो मग्गक्खणे, फलसमङ्गिनो च फलक्खणे, अधिसीलसिक्खादिका तिस्सोपि सिक्खा सिक्खन्तियेवाति सेक्खा। अरहता पन अरहत्तफलक्खणे तिस्सो सिक्खा सिक्खिता। पुन तस्स सिक्खनकिच्चं नत्थीति असेक्खा। इति सत्त अरिया सिक्खन्तीति सेक्खा। खीणासवा अञ्ञस्स सन्तिके सीलादीनं सिक्खितत्ता सिक्खितअसेक्खा नाम। बुद्धपच्चेकबुद्धा सयम्भूतताय असिक्खितअसेक्खा नाम। सेसपुग्गला नेव सिक्खन्ति न सिक्खिताति नेवसेक्खानासेक्खा।&lt;br&gt;&#xA;२०. तेविज्जनिद्देसे – पठमं पुब्बेनिवासदिब्बचक्खुञाणानि निब्बत्तेत्वा पच्छा अरहत्तं पत्तोपि, पठमं अरहत्तं पत्वा पच्छा पुब्बेनिवासदिब्बचक्खुञाणनिब्बत्तकोपि तेविज्जोयेव नाम। सुत्तन्तकथा पन परियायदेसना अभिधम्मकथा निप्परियायदेसनाति इमस्मिं ठाने आगमनीयमेव धुरम्। तस्मा पठमं द्वे विज्जा निब्बत्तेत्वा पच्छा अरहत्तं पत्तोव इध अधिप्पेतो। छळभिञ्ञेपि एसेव नयो।&lt;br&gt;&#xA;२२. सम्मासम्बुद्धनिद्देसे – पुब्बे अननुस्सुतेसूति पच्छिमभवे सच्चप्पटिवेधतो पुब्बे अञ्ञस्स कस्सचि सन्तिके अस्सुतपुब्बेसु। ततो पुरिमपुरिमेसु पन भवेसु सब्बञ्ञुबोधिसत्ता बुद्धसासने पब्बजित्वा तीणि पिटकानि उग्गहेत्वा गतपच्चागतवत्तं आरुय्ह कम्मट्ठानं अनुलोमं गोत्रभुं आहच्च ठपेन्ति। तस्मा पच्छिमभवस्मिंयेव अनाचरियकभावं सन्धायेतं वुत्तम्। तदा हि तथागतो पूरितपारमित्ता अञ्ञस्स सन्तिके सामं अननुस्सुतेसु सङ्खतासङ्खतधम्मेसु ‘‘इदं दुक्खं…पे॰… अयं दुक्खनिरोधगामिनी पटिपदा’’ति अत्तपच्चक्खेन ञाणेन चत्तारि सच्चानि अभिसम्बुज्झति।&lt;br&gt;&#xA;तत्थ चाति तस्मिञ्च चतुसच्चसम्बोधिसङ्खाते अरहत्तमग्गे। सब्बञ्ञुतं पापुणाति बलेसु च वसीभावन्ति सब्बञ्ञुतञ्ञाणञ्चेव बलेसु च चिण्णवसीभावं पापुणाति। बुद्धानञ्हि सब्बञ्ञुतञ्ञाणस्स चेव दसबलञाणस्स च अधिगमनतो पट्ठाय अञ्ञं कातब्बं नाम नत्थि। यथा पन उभतोसुजातस्स खत्तियकुमारस्स अभिसेकप्पत्तितो पट्ठाय ‘इदं नाम इस्सरियं अनागत’न्ति न वत्तब्बं, सब्बं आगतमेव होति। एवमेव बुद्धानं अरहत्तमग्गस्स आगमनतो पट्ठाय ‘अयं नाम गुणो न आगतो, न पटिविद्धो, न पच्चक्खो’ति न वत्तब्बो, सब्बेपि सब्बञ्ञुगुणा आगता पटिविद्धा पच्चक्खकताव होन्ति। अयं वुच्चतीति अयं एवं पारमीपूरणसिद्धानुभावेन अरियमग्गेन पटिविद्धसब्बञ्ञुगुणो पुग्गलो सम्मासम्बुद्धोति वुच्चति।&lt;br&gt;&#xA;२३. पच्चेकबुद्धनिद्देसेपि – पुब्बे अननुस्सुतेसूति पदे पुब्बे वुत्तनयेनेव अत्थो वेदितब्बो। पच्चेकबुद्धोपि हि पच्छिमभवे अनाचरियको अत्तुक्कंसिकञाणेनेव पटिविद्धसच्चो सब्बञ्ञुतञ्ञाणञ्चेव बलेसु च चिण्णवसीभावं न पापुणाति।&lt;br&gt;&#xA;२४. उभतोभागविमुत्तनिद्देसे – अट्ठ विमोक्खे कायेन फुसित्वा विहरतीति अट्ठ समापत्तियो सहजातनामकायेन पटिलभित्वा विहरति। पञ्ञाय चस्स दिस्वाति विपस्सनापञ्ञाय सङ्खारगतं, मग्गपञ्ञाय चत्तारि सच्चानि पस्सित्वा चत्तारोपि आसवा खीणा होन्ति। अयं वुच्चतीति अयं एवरूपो पुग्गलो उभतोभागविमुत्तो नामाति वुच्चति। अयञ्हि द्वीहि भागेहि द्वे वारे विमुत्तोति उभतोभागविमुत्तो। तत्रायं थेरवादो – तिपिटकचूळनागत्थेरो ताव आह – ‘‘समापत्तिया विक्खम्भनविमोक्खेन, मग्गेन समुच्छेदविमोक्खेन विमुत्तोति उभतोभागेहि द्वे वारे विमुत्तो’’ति। तिपिटकमहाधम्मरक्खितत्थेरो ‘‘नामनिस्सितको एसो’’ति वत्वा –&lt;br&gt;&#xA;‘‘अच्ची यथा वातवेगेन खित्ता, (उपसीवाति भगवा।)&lt;br&gt;&#xA;अत्थं पलेति न उपेति सङ्खम्।&lt;br&gt;&#xA;एवं मुनी नामकाया विमुत्तो,&lt;br&gt;&#xA;अत्थं पलेति न उपेति सङ्ख’’न्ति॥ (सु॰ नि॰ १०८०)।&lt;br&gt;&#xA;वत्वा सुत्तं आहरित्वा ‘‘नामकायतो च रूपकायतो च सुविमुत्तत्ता उभतोभागविमुत्तो’’ति आह। तिपिटकचूळाभयत्थेरो पनाह – ‘‘समापत्तिया विक्खम्भनविमोक्खेन एकवारं विमुत्तो मग्गेन समुच्छेदविमोक्खेन एकवारं विमुत्तोति उभतोभागविमुत्तो’’ति। इमे पन तयोपि थेरा पण्डिता, ‘तिण्णम्पि वादे कारणं दिस्सती’ति तिण्णम्पि वादं तन्तिं कत्वा ठपयिंसु।&lt;br&gt;&#xA;सङ्खेपतो पन अरूपसमापत्तिया रूपकायतो विमुत्तो, मग्गेन नामकायतो विमुत्तोति उभोहि भागेहि विमुत्तत्ता उभतोभागविमुत्तो। सो चतुन्नं अरूपसमापत्तीनं एकेकतो वुट्ठाय सङ्खारे सम्मसित्वा अरहत्तं पत्तानं चतुन्नं, निरोधा वुट्ठाय अरहत्तं पत्तस्स अनागामिनो च वसेन पञ्चविधो होति। तत्थ पुरिमा चत्तारो समापत्तिसीसं निरोधं न समापज्जन्तीति परियायेन उभतोभागविमुत्ता नाम। अट्ठसमापत्तिलाभी अनागामी तं समापज्जित्वा ततो वुट्ठाय विपस्सनं वड्ढेत्वा अरहत्तं पत्तोति निप्परियायेन उभतोभागविमुत्तसेट्ठो नाम। ननु च अरूपावचरज्झानम्पि उपेक्खाचित्तेकग्गताहि दुवङ्गिकं रूपावचरचतुत्थज्झानम्पि, तस्मा तम्पि पदट्ठानं कत्वा अरहत्तं पत्तेन उभतोभागविमुत्तेन भवितब्बन्ति? न भवितब्बम्। कस्मा? रूपकायतो अविमुत्तत्ता। तञ्हि किलेसकायतोव विमुत्तं, न रूपकायतो; तस्मा ततो वुट्ठाय अरहत्तं पत्तो उभतोभागविमुत्तो नाम न होति । अरूपावचरं पन नामकायतो च विमुत्तं रूपकायतो चाति तदेव पादकं कत्वा अरहत्तं पत्तो उभतोभागविमुत्तो होतीति वेदितब्बो।&lt;br&gt;&#xA;२५. पञ्ञाविमुत्तनिद्देसे – पञ्ञाय विमुत्तोति पञ्ञाविमुत्तो। सो सुक्खविपस्सको चतूहि झानेहि वुट्ठाय अरहत्तं पत्ता चत्तारो चाति पञ्चविधो होति। एतेसु हि एकोपि अट्ठविमोक्खलाभी न होति। तेनेव न हेव खो अट्ठ विमोक्खेतिआदिमाह। अरूपावचरज्झानेसु पन एकस्मिं सति उभतोभागविमुत्तोयेव नाम होतीति।&lt;br&gt;&#xA;२६. कायसक्खिनिद्देसे – एकच्चे आसवाति हेट्ठिममग्गत्तयवज्झा। अयं वुच्चतीति अयं एवरूपो पुग्गलो कायसक्खीति वुच्चति। सो हि फुट्ठन्तं सच्छिकरोतीति कायसक्खी। झानफस्सं पठमं फुसति, पच्छा निरोधं निब्बानं सच्छिकरोतीतिपि कायसक्खी। सो सोतापत्तिफलट्ठं आदिं कत्वा याव अरहत्तमग्गट्ठा छब्बिधो होति।&lt;br&gt;&#xA;२७. दिट्ठिप्पत्तनिद्देसे – इदं दुक्खन्ति इदं दुक्खं, एत्तकं दुक्खं, न इतो उद्धं दुक्खम्। दुक्खसमुदयादीसुपि एसेव नयो। यथाभूतं पजानातीति ठपेत्वा तण्हं पञ्चुपादानक्खन्धे ‘दुक्खसच्च’न्ति याथावसरसतो पजानाति। तण्हा पन दुक्खं जनेति निब्बत्तेति, पभावेति, ततो तं दुक्खं समुदेति; तस्मा नं अयं ‘दुक्खसमुदयो’ति यथाभूतं पजानाति। यस्मा पन इदं दुक्खञ्च समुदयो च निब्बानं पत्वा निरुज्झन्ति वूपसम्मन्ति अप्पवत्तिं गच्छन्ति; तस्मा नं ‘अयं दुक्खनिरोधो’ति यथाभूतं पजानाति। अरियो पन अट्ठङ्गिको मग्गो, तं दुक्खनिरोधं गच्छति; तेन तं ‘अयं दुक्खनिरोधगामिनी पटिपदा’ति यथाभूतं पजानाति। एत्तावता नानाक्खणे सच्चववत्थानं दस्सितम्। इदानि एकक्खणे दस्सेतुं तथागतप्पवेदितातिआदिमाह। तत्थ तथागतप्पवेदिताति महाबोधिमण्डे निसीदत्वा तथागतेन पटिविद्धा विदिता पाकटीकता। धम्माति चतुसच्चधम्मा। वोदिट्ठा होन्तीति सुदिट्ठा होन्ति। वोचरिताति सुचरिता। तेसु अनेन पञ्ञा सुट्ठु चरापिता होतीति अत्थो। अयं वुच्चतीति अयं एवरूपो पुग्गलो दिट्ठिप्पत्तोति वुच्चति। अयञ्हि दिट्ठन्तं पत्तो। ‘‘दुक्खा सङ्खारा, सुखो निरोधो’’ति ञाणं होति । दिट्ठं विदितं सच्छिकतं पस्सितं पञ्ञायाति दिट्ठप्पत्तो। अयम्पि कायसक्खी विय छब्बिधोव होति।&lt;br&gt;&#xA;२८. सद्धाविमुत्तनिद्देसे – नो च खो यथा दिट्ठिप्पत्तस्साति यथा दिट्ठिप्पत्तस्स आसवा परिक्खीणा, न एवं सद्धाविमुत्तस्साति अत्थो। किं पन नेसं किलेसप्पहाने नानत्तं अत्थीति? नत्थि। अथ कस्मा सद्धाविमुत्तो दिट्ठिप्पत्तं न पापुणातीति? आगमनीयनानत्तेन। दिट्ठिप्पतो हि आगमनम्हि किलेसे विक्खम्भेन्तो अप्पदुक्खेन अप्पकसिरेन अकिलमन्तोव विक्खम्भेतुं सक्कोति। सद्धाविमुत्तो पन दुक्खेन कसिरेन किलमन्तो हुत्वा विक्खम्भेतुं सक्कोति, तस्मा दिट्ठिप्पत्तं न पापुणाति। अपिच नेसं पञ्ञायपि नानत्तं अत्थियेव। दिट्ठिप्पत्तस्स हि उपरि तिण्णं मग्गानं विपस्सनाञाणं तिक्खं सूरं पसन्नं हुत्वा वहति। सद्धाविमुत्तस्स विपस्सनाञाणं नो तिक्खं सूरं पसन्नं हुत्वा वहति, तस्मापि सो दिट्ठिप्पत्तं न पापुणाति।&lt;br&gt;&#xA;यथा हि द्वीसु तरुणेसु सिप्पं दस्सेन्तेसु एकस्स हत्थे तिखिणो असि, एकस्स कुण्ठो। तिखिणेन असिना कदली छिज्जमाना सद्दं न करोति। कुण्ठेन असिना छिज्जमाना ‘कटकटा’ति सद्दं करोति। तत्थ तिखिणेन असिना सद्दं अकरोन्तिया एव कदलिया छेदनं विय दिट्ठिप्पत्तस्स तिण्णं मग्गानं विपस्सनाञाणस्स तिखिणसूरविप्पसन्नभावो। कुण्ठेन असिना सद्दं करोन्तियापि कदलिया छेदनं विय सद्धाविमुत्तस्स तिण्णं मग्गानं विपस्सनाञाणस्स अतिखिणअसूरअप्पसन्नभावो वेदितब्बो। इमं पन नयं ‘नो’ति पटिक्खिपित्वा, आगमनीयनानत्तेनेव सद्धाविमुत्तो दिट्ठिप्पत्तं न पापुणातीति सन्निट्ठानं कतम्।&lt;br&gt;&#xA;आगमट्ठकथासु पन वुत्तं – ‘‘एतेसु हि सद्धाविमुत्तस्स पुब्बभागमग्गक्खणे सद्दहन्तस्स विय ओकप्पेन्तस्स विय अधिमुच्चन्तस्स विय च किलेसक्खयो होति। दिट्ठिप्पत्तस्स पुब्बभागमग्गक्खणे किलेसच्छेदकञाणं अदन्धं तिखिणं सूरं हुत्वा वहति। तस्मा यथा नाम अतिखिणेन असिना कदलिं छिन्दन्तस्स छिन्नट्ठानं न मट्ठं होति, असि न सीघं वहति, सद्दो सुय्यति, बलवतरो वायामो कातब्बो होति ; एवरूपा सद्धाविमुत्तस्स पुब्बभागमग्गभावना। यथा पन सुनिसितेनेव असिना कदलिं छिन्दन्तस्स छिन्नट्ठानं मट्ठं होति, असि सीघं वहति, सद्दो न सुय्यति, बलववायामकिच्चं न होति; एवरूपा दिट्ठिप्पत्तस्स पुब्बभागमग्गभावना वेदितब्बा’’ति। अयं वुच्चतीति अयं एवरूपो पुग्गलो सद्धाविमुत्तोति वुच्चति। अयञ्हि सद्दहन्तो विमुत्तोति सद्धाविमुत्तो। अयम्पि कायसक्खी विय छब्बिधोव होति।&lt;br&gt;&#xA;२९. धम्मानुसारीनिद्देसे – पटिपन्नस्साति इमिना सोतापत्तिमग्गट्ठो दस्सितो। अधिमत्तन्ति बलवम्। पञ्ञं वाहेतीति पञ्ञावाही। पञ्ञा इमं पुग्गलं वहतीति पञ्ञावाहीतिपि वुत्तं होति। पञ्ञापुब्बङ्गमन्ति पञ्ञं पुरेचारिकं कत्वा। अयं वुच्चतीति अयं एवरूपो पुग्गलो धम्मानुसारीति वुच्चति। सो हि पञ्ञासङ्खातेन धम्मेन सरति अनुस्सरतीति धम्मानुसारी। सोतापत्तिमग्गट्ठस्सेवेतं नामम्। फले पन पत्ते दिट्ठिप्पत्तो नाम होति।&lt;br&gt;&#xA;३०. सद्धानुसारीनिद्देसेपि – सद्धं वाहेतीति सद्धावाही। सद्धा इमं पुग्गलं वहतीति सद्धावाहीतिपि वुत्तमेव। सद्धापुब्बङ्गमन्ति सद्धं पुरेचारिकं कत्वा। अयं वुच्चतीति अयं एवरूपो पुग्गलो सद्धानुसारीति वुच्चति। सो हि सद्धाय सरति। अनुस्सरतीति सद्धानुसारी। सोतापत्तिमग्गट्ठस्सेवेतं नामम्। फले पन पत्ते सद्धाविमुत्तो नाम होति। लोकुत्तरधम्मञ्हि निब्बत्तेन्तानं द्वे धुरानि नाम, द्वे अभिनिवेसा नाम, द्वे सीसानि नाम। तत्थ सद्धाधुरं पञ्ञाधुरन्ति – द्वे धुरानि नाम। एको पन भिक्खु समथाभिनिवेसेन अभिनिविसति, एको विपस्सनाभिनिवेसेनाति – इमे द्वे अभिनिवेसा नाम। एको च मत्थकं पापुणन्तो उभतोभागविमुत्तो होति, एको पञ्ञाविमुत्तोति – इमानि द्वे सीसानि नाम। ये केचि हि लोकुत्तरधम्मं निब्बत्तेन्ति, सब्बे ते इमे द्वे धम्मे धुरं कत्वा इमेसु द्वीसु ठानेसु अभिनिविसित्वा इमेहि द्वीहि ठानेहि विमुच्चन्ति। तेसु यो भिक्खु अट्ठसमापत्तिलाभी पञ्ञं धुरं कत्वा समथवसेन अभिनिविट्ठो अञ्ञतरं अरूपसमापत्तिं पदट्ठानं कत्वा विपस्सनं पट्ठपेत्वा अरहत्तं पापुणाति, सो सोतापत्तिमग्गक्खणे धम्मानुसारी नाम। परतो पन छसु ठानेसु कायसक्खी नाम। अरहत्तफले पत्ते उभतोभागविमुत्तो नाम।&lt;br&gt;&#xA;अपरो पञ्ञमेव धुरं कत्वा विपस्सनावसेन अभिनिविट्ठो सुद्धसङ्खारे वा रूपावचरज्झानेसु वा अञ्ञतरं सम्मसित्वा अरहत्तं पापुणाति, अयम्पि सोतापत्तिमग्गक्खणेयेव धम्मानुसारी नाम। परतो पन छसु ठानेसु दिट्ठिप्पत्तो नाम। अरहत्ते पत्ते पञ्ञाविमुत्तो नाम। इध द्वे नामानि अपुब्बानि, तानि पुरिमेहि सद्धिं पञ्च होन्ति। अपरो अट्ठसमापत्तिलाभी सद्धं धुरं कत्वा समाधिवसेन अभिनिविट्ठो अञ्ञतरं अरूपसमापत्तिं पदट्ठानं कत्वा विपस्सनं पट्ठपेत्वा अरहत्तं पापुणाति – अयं सोतापत्तिमग्गक्खणे सद्धानुसारी नाम। परतो छसु ठानेसु कायसक्खीयेव नाम। अरहत्ते पत्ते उभतोभागविमुत्तोयेव नाम। इध एकमेव नामं अपुब्बम्। तेन सद्धिं पुरिमानि पञ्च छ होन्ति। अपरो सद्धमेव धुरं कत्वा विपस्सनावसेन अभिनिविट्ठो सुद्धसङ्खारे वा रूपावचरज्झानेसु वा अञ्ञतरं सम्मसित्वा अरहत्तं पापुणाति। अयम्पि सोतापत्तिमग्गक्खणे सद्धानुसारी नाम। परतो छसु ठानेसु सद्धाविमुत्तो नाम। अरहत्ते पत्ते पञ्ञाविमुत्तो नाम। इधापि एकमेव नामं अपुब्बम्। तेन सद्धिं पुरिमानि छ सत्त होन्ति। इमे सत्त पुग्गला लोके अग्गदक्खिणेय्या नामाति।&lt;br&gt;&#xA;३१. सत्तक्खत्तुपरमनिद्देसे – सत्तक्खत्तुन्ति सत्तवारे। सत्तक्खत्तुपरमा भवूपपत्ति अत्तभावग्गहणं अस्स, ततो परं अट्ठमं भवं नादियतीति सत्तक्खत्तुपरमो। सोतापन्नो होतीति एत्थ सोतोति अरियमग्गो, तेन समन्नागतो सोतापन्नो नाम। यथाह –&lt;br&gt;&#xA;‘‘सोतो सोतोति हिदं, सारिपुत्त, वुच्चति। कतमो नु खो, सारिपुत्त, सोतोति? अयमेव हि, भन्ते, अरियो अट्ठङ्गिको मग्गो सोतो, सेय्यथिदं – सम्मादिट्ठि…पे॰… सम्मासमाधीति। सोतापन्नो सोतापन्नोति, हिदं, सारिपुत्त, वुच्चति। कतमो नु खो, सारिपुत्त, सोतापन्नोति? यो हि, भन्ते, इमिना अरियेन अट्ठङ्गिकेन मग्गेन समन्नागतो अयं वुच्चति सोतापन्नो, स्वायं आयस्मा एवंनामो एवंगोत्तो इति वा’’ति (सं॰ नि॰ ५.१००१)।&lt;br&gt;&#xA;एवं मग्गक्खणेपि सोतापन्नो नाम होति। इध पन मग्गेन फलस्स नामं दिन्नन्ति फलक्खणे सोतापन्नो अधिप्पेतो।&lt;br&gt;&#xA;अविनिपातधम्मोति विनिपातसङ्खातं अपायं उपपत्तिवसेन अनागमनसभावो। नियतोति मग्गनियामेन नियतो। सम्बोधिपरायणोति बुज्झनकभावपरायणो। सो हि पटिलद्धमग्गेन बुज्झतीति सम्बोधिपरायणो। उपरि तीहि मग्गेहि अवस्सं बुज्झिस्सतीति सम्बोधिपरायणो। देवे च मनुस्से चाति देवलोकञ्च मनुस्सलोकञ्च। सन्धावित्वा संसरित्वाति पटिसन्धिवसेन अपरापरं गन्त्वा। दुक्खस्सन्तं करोतीति वट्टदुक्खस्स परियन्तं परिवटुमं करोति। अयं वुच्चतीति अयं एवरूपो पुग्गलो सत्तक्खत्तुपरमो नाम वुच्चति। अयं पन कालेन देवलोकस्स कालेन मनुस्सलोकस्स वसेन मिस्सकभवेन कथितोति वेदितब्बो।&lt;br&gt;&#xA;३२. कोलंकोलनिद्देसे – कुलतो कुलं गच्छतीति कोलंकोलो। सोतापत्तिफलसच्छिकिरियतो हि पट्ठाय नीचे कुले उपपत्ति नाम नत्थि, महाभोगकुलेसुयेव निब्बत्ततीति अत्थो। द्वे वा तीणि वा कुलानीति देवमनुस्सवसेन द्वे वा तयो वा भवे। इति अयम्पि मिस्सकभवेनेव कथितो। देसनामत्तमेव चेतं – ‘द्वे वा तीणि वा’ति। याव छट्ठभवा संसरन्तोपि पन कोलंकोलोव होति।&lt;br&gt;&#xA;३३. एकबीजिनिद्देसे – खन्धबीजं नाम कथितम्। यस्स हि सोतापन्नस्स एकंयेव खन्धबीजं अत्थि, एकं अत्तभावग्गहणं, सो एकबीजी नाम। मानुसकं भवन्ति इदं पनेत्थ देसनामत्तमेव। देवभवं निब्बत्तेतीतिपि पन वत्तुं वट्टतियेव। भगवता गहितनामवसेनेव चेतानि एतेसं नामानि। एत्तकं ठानं गतो सत्तक्खत्तुपरमो नाम होति, एत्तकं कोलंकोलो, एत्तकं एकबीजीति भगवता एतेसं नामं गहितम्। नियमतो पन अयं सत्तक्खत्तुपरमो, अयं कोलंकोलो, अयं एकबीजीति नत्थि।&lt;br&gt;&#xA;को पन तेसं एतं पभेदं नियमेतीति? केचि ताव थेरा ‘पुब्बहेतु नियमेती’ति वदन्ति, केचि ‘पठममग्गो’, केचि ‘उपरि तयो मग्गा’, केचि ‘तिण्णं मग्गानं विपस्सना’ति। तत्थ ‘पुब्बहेतु नियमेती’ति वादे ‘पठममग्गस्स उपनिस्सयो कतो नाम होति, उपरि तयो मग्गा निरुपनिस्सया उप्पन्ना’ति वचनं आपज्जति। ‘पठममग्गो नियमेती’ति वादे उपरि तिण्णं मग्गानं निरत्थकता आपज्जति। ‘उपरि तयो मग्गा नियमेन्ती’ति वादे ‘अट्ठममग्गे अनुप्पन्नेयेव उपरि तयो मग्गा उप्पन्ना’ति आपज्जति। ‘तिण्णं मग्गानं विपस्सना नियमेती’ति वादो पन युज्जति। सचे हि उपरि तिण्णं मग्गानं विपस्सना बलवती होति, एकबीजी नाम होति; ततो मन्दतराय कोलंकोलो; ततो मन्दतराय सत्तक्खत्तुपरमोति।&lt;br&gt;&#xA;एकच्चो हि सोतापन्नो वट्टज्झासयो होति, वट्टाभिरतो, पुनप्पुनं वट्टस्मिंयेव विचरति सन्दिस्सति। अनाथपिण्डिको सेट्ठि, विसाखा उपासिका, चूळरथमहारथा देवपुत्ता, अनेकवण्णो देवपुत्तो, सक्को देवराजा, नागदत्तो देवपुत्तोति इमे हि एत्तका जना वट्टज्झासया वट्टाभिरता आदितो पट्ठाय छ देवलोके सोधेत्वा अकनिट्ठे ठत्वा परिनिब्बायिस्सन्ति, इमे इध न गहिता। न केवलञ्चिमे; योपि मनुस्सेसुयेव सत्तक्खत्तुं संसरित्वा अरहत्तं पापुणाति, योपि देवलोके निब्बत्तो देवेसुयेव सत्तक्खत्तुं अपरापरं संसरित्वा अरहत्तं पापुणाति, इमेपि इध न गहिता। मिस्सकभववसेनेव पनेत्थ सत्तक्खत्तुपरमकोलंकोला मानुसकभवनिब्बत्तकोयेव च एकबीजी गहितोति वेदितब्बो। तत्थ एकेको दुक्खापटिपदादिवसेन चतुब्बिधभावं आपज्जति। सद्धाधुरेनेव चत्तारो सत्तक्खत्तुपरमा, चत्तारो कोलंकोला, चत्तारो एकबीजिनोति द्वादस होन्ति। सचे पञ्ञाय सक्का निब्बत्तेतुं, ‘अहं लोकुत्तरं धम्मं निब्बत्तेस्सामी’ति एवं पञ्ञं धुरं कत्वा सत्तक्खत्तुपरमादिभावं पत्तापि पटिपदावसेन द्वादसेवाति इमे चतुवीसति सोतापन्ना इहट्ठकनिज्झानिकवसेनेव इमस्मिं ठाने कथिताति वेदितब्बा।&lt;br&gt;&#xA;३४. सकदागामिनिद्देसे – पटिसन्धिवसेन सकिं आगच्छतीति सकदागामी। सकिदेवाति एकवारंयेव। इमं लोकं आगन्त्वाति इमिना पञ्चसु सकदागामीसु चत्तारो वज्जेत्वा एकोव गहितो। एकच्चो हि इध सकदागामिफलं पत्वा इधेव परिनिब्बायति, एकच्चो इध पत्वा देवलोके परिनिब्बायति, एकच्चो देवलोके पत्वा तत्थेव परिनिब्बायति, एकच्चो देवलोके पत्वा इधूपपज्जित्वा परिनिब्बायति – इमे चत्तारोपि इध न गहिता। यो पन इध पत्वा देवलोके यावतायुकं वसित्वा पुन इधूपपज्जित्वा परिनिब्बायति – अयं एकोव इध गहितोति वेदितब्बो। सेसमेत्थ यं वत्तब्बं सिया तं सब्बं हेट्ठा धम्मसङ्गहट्ठकथायं लोकुत्तरकुसलनिद्देसे वुत्तमेव। इमस्स पन सकदागामिनो एकबीजिना सद्धिं किं नानाकरणन्ति? एकबीजिस्स एकाव पटिसन्धि, सकदागामिस्स द्वे पटिसन्धियो – इदं नेसं नानाकरणन्ति।&lt;br&gt;&#xA;३५. अनागामिनिद्देसे – ओरम्भागियानं संयोजनानन्ति ओरं वुच्चति कामधातु। यस्स इमानि पञ्च बन्धनानि अप्पहीनानि होन्ति, सो भवग्गे निब्बत्तोपि गिलितबळिसो मच्छो विय दीघसुत्तकेन पादे बद्धकाको विय तेहि बन्धनेहि आकड्ढियमानो कामधातुयंयेव पवत्ततीति पञ्च बन्धनानि ओरम्भागियानीति वुच्चन्ति। हेट्ठाभागियानि हेट्ठाकोट्ठासिकानीति अत्थो। परिक्खयाति तेसं बन्धनानं परिक्खयेन। ओपपातिकोति उपपातयोनिको। इमिनास्स गब्भसेय्या पटिक्खित्ता। तत्थ परिनिब्बायीति तत्थ सुद्धावासलोके परिनिब्बायिता। अनावत्तिधम्मो तस्मा लोकाति पटिसन्धिग्गहणवसेन तस्मा लोका इध अनावत्तनसभावो। बुद्धदस्सनथेरदस्सनधम्मस्सवनानं पनत्थायस्स आगमनं अनिवारितम्। अयं वुच्चतीति अयं एवंविधो पुग्गलो पटिसन्धिवसेन पुन अनागमनतो अनागामी नाम वुच्चति।&lt;br&gt;&#xA;३६. अन्तरापरिनिब्बायिनिद्देसे – उपपन्नं वा समनन्तराति उपपन्नसमनन्तरा वा हुत्वा। अप्पत्तं वा वेमज्झं आयुप्पमाणन्ति आयुप्पमाणं वेमज्झं अप्पत्तं वा हुत्वा अरियमग्गं सञ्जनेतीति अत्थो। वासद्दविकप्पतो पन वेमज्झं पत्तन्तिपि अत्थो वेदितब्बो। एवं तयो अन्तरापरिनिब्बायिनो सिद्धा होन्ति। उपरिट्ठिमानं संयोजनानन्ति उपरि पञ्चन्नं उद्धम्भागियसंयोजनानं अट्ठन्नं वा किलेसानम्। पहानायाति एतेसं पजहनत्थाय मग्गं सञ्जनेति। अयं वुच्चतीति अयं एवरूपो पुग्गलो आयुवेमज्झस्स अन्तरायेव परिनिब्बायनतो अन्तरापरिनिब्बायीति वुच्चति।&lt;br&gt;&#xA;३७. उपहच्चपरिनिब्बायिनिद्देसे – अतिक्कमित्वा वेमज्झं आयुप्पमाणन्ति आयुप्पमाणं वेमज्झं अतिक्कमित्वा। उपहच्च वा कालकिरियन्ति उपगन्त्वा कालकिरियम्। आयुक्खयस्स आसन्ने ठत्वाति अत्थो। अयं वुच्चतीति अयं एवरूपो पुग्गलो अविहेसु ताव कप्पसहस्सप्पमाणस्स आयुनो पञ्चकप्पसतसङ्खातं वेमज्झं अतिक्कमित्वा छट्ठे वा कप्पसते सत्तमट्ठमनवमानं वा अञ्ञतरस्मिं दसमेयेव वा कप्पसते ठत्वा अरहत्तं पत्वा किलेसपरिनिब्बानेन परिनिब्बायनतो उपहच्चपरिनिब्बायीति वुच्चति।&lt;br&gt;&#xA;३८. असङ्खारससङ्खारपरिनिब्बायिनिद्देसेसु – असङ्खारेन अप्पदुक्खेन अधिमत्तपयोगं अकत्वाव किलेसपरिनिब्बानेन परिनिब्बानधम्मोति असङ्खारपरिनिब्बायी। ससङ्खारेन दुक्खेन कसिरेन अधिमत्तपयोगं कत्वाव किलेसपरिनिब्बानेन परिनिब्बायनधम्मोति ससङ्खारपरिनिब्बायी।&lt;br&gt;&#xA;४०. उद्धंसोतनिद्देसे – उद्धं वाहिभावेन उद्धमस्स तण्हासोतं वट्टसोतं वाति उद्धंसोतो। उद्धं वा गन्त्वा पटिलभितब्बतो उद्धमस्स मग्गसोतन्ति उद्धंसोतो। अकनिट्ठं गच्छतीति अकनिट्ठगामी। अविहा चुतो अतप्पं गच्छतीतिआदीसु अविहे कप्पसहस्सं वसन्तो अरहत्तं पत्तुं असक्कुणित्वा अतप्पं गच्छति। तत्रापि द्वे कप्पसहस्सानि वसन्तो अरहत्तं पत्तुं असक्कुणित्वा सुदस्सं गच्छति। तत्रापि चत्तारि कप्पसहस्सानि वसन्तो अरहत्तं पत्तुं असक्कुणित्वा सुदस्सिं गच्छति। तत्रापि अट्ठ कप्पसहस्सानि वसन्तो अरहत्तं पत्तुं असक्कुणित्वा अकनिट्ठं गच्छति। तत्थ वसन्तो अरियमग्गं सञ्जनेतीति अत्थो।&lt;br&gt;&#xA;इमेसं पन अनागामीनं पभेदजाननत्थं उद्धंसोतो अकनिट्ठगामीचतुक्कं वेदितब्बम्। तत्थ यो अविहतो पट्ठाय चत्तारो देवलोके सोधेत्वा अकनिट्ठं गन्त्वा परिनिब्बायति अयं उद्धंसोतो अकनिट्ठगामी नाम। यो पन हेट्ठा तयो देवलोके सोधेत्वा सुदस्सीदेवलोके ठत्वा परिनिब्बायति – अयं उद्धंसोतो, न अकनिट्ठगामी नाम । यो पन इतो अकनिट्ठमेव गन्त्वा परिनिब्बायति, अयं न उद्धंसोतो, अकनिट्ठगामी नाम । यो पन हेट्ठा चतूसु देवलोकेसु तत्थ तत्थेव परिनिब्बायति, अयं न उद्धंसोतो, न अकनिट्ठगामी नामाति। एवमेते अट्ठचत्तालीस अनागामिनो होन्ति।&lt;br&gt;&#xA;कथं? अविहे ताव तयो अन्तरापरिनिब्बायिनो, एको उपहच्चपरिनिब्बायी, एको उद्धंसोतो ते असङ्खारपरिनिब्बायिनो पञ्च, ससङ्खारपरिनिब्बायिनो पञ्चाति दस होन्ति। तथा अतप्पासुदस्सासुदस्सीसूति चत्तारो दसका चत्तालीसम्। अकनिट्ठे पन उद्धंसोतो नत्थि। तयो पन अन्तरापरिनिब्बायिनो, एको उपहच्चपरिनिब्बायी। ते असङ्खारपरिनिब्बायिनो चत्तारो, ससङ्खारपरिनिब्बायिनो चत्तारोति अट्ठ। एवं अट्ठचत्तालीसं होन्ति।&lt;br&gt;&#xA;ते सब्बेपि पपटिकोपमाय दीपिता – दिवसं सन्तत्तानम्पि हि आरकण्टकविप्फलिकनखच्छेदनानं अयोमुखे हञ्ञमाने पपटिका उप्पज्जित्वाव निब्बायति – एवरूपो पठमो अन्तरापरिनिब्बायी वेदितब्बो। कस्मा? उप्पन्नसमनन्तराव किलेसपरिनिब्बानेन परिनिब्बायनतो। ततो महन्ततरे अयोमुखे हञ्ञमाने पपटिका आकासं उल्लङ्घित्वा निब्बायति – एवरूपो दुतियो अन्तरापरिनिब्बायी दट्ठब्बो। कस्मा? वेमज्झं अप्पत्वा परिनिब्बायनतो। ततो महन्ततरे अयोमुखे हञ्ञमाने पपटिका आकासं उल्लङ्घित्वा निवत्तमाना पथवियं अनुपहच्चतला हुत्वा परिनिब्बायति – एवरूपो ततियो अन्तरापरिनिब्बायी दट्ठब्बो। कस्मा? वेमज्झं पत्वा अनुपहच्च परिनिब्बायनतो। ततो महन्ततरे अयोमुखे हञ्ञमाने पपटिका आकासं उल्लङ्घित्वा पथवियं पतित्वा उपहच्चतला हुत्वा निब्बायति – एवरूपो उपहच्चपरिनिब्बायी वेदितब्बो। कस्मा? कालकिरियं उपगन्त्वा आयुगतिं खेपेत्वा परिनिब्बायनतो। ततो महन्ततरे अयोमुखे हञ्ञमाने पपटिका परित्ते तिणकट्ठे पतित्वा तं परित्तं तिणकट्ठं झापेत्वा निब्बायति – एवरूपो असङ्खारपरिनिब्बायी वेदितब्बो। कस्मा? अप्पयोगेन लहुसाय गतिया परिनिब्बायनतो। ततो महन्ततरे अयोमुखे हञ्ञमाने पपटिका विपुले तिणकट्ठपुञ्जे पतित्वा तं विपुलं तिणकट्ठपुञ्जं झापेत्वा निब्बायति – एवरूपो ससङ्खारपरिनिब्बायी वेदितब्बो। कस्मा? सप्पयोगेन अलहुसाय गतिया परिनिब्बायनतो। अपरा महन्तेसु तिणकट्ठपुञ्जेसु पतति, तत्थ महन्तेसु तिणकट्ठपुञ्जेसु झायमानेसु वीतच्चितङ्गारो वा जाला वा उप्पतित्वा कम्मारसालं झापेत्वा गामनिगमनगररट्ठं झापेत्वा समुद्दन्तं पत्वा निब्बायति – एवरूपो उद्धंसोतो अकनिट्ठगामी दट्ठब्बो। कस्मा? अनेकभवबीजविप्फारं फुस्स फुस्स ब्यन्तीकत्वा परिनिब्बायनतो। यस्मा पन आरकण्टकादिभेदं खुद्दकम्पि महन्तम्पि अयोकपालमेव, तस्मा सुत्ते सब्बवारेसु अयोकपालन्त्वेव वुत्तं (अ॰ नि॰ ७.५५)। यथाह –&lt;br&gt;&#xA;‘‘इध, भिक्खवे, भिक्खु एवं पटिपन्नो होति – ‘नो चस्स, नो च मे सिया, न भविस्सति, न मे भविस्सति, यदत्थि यं भूतं, तं पजहामी’’’ति उपेक्खं पटिलभति। सो भवे न रज्जति, सम्भवे न रज्जति, अत्थुत्तरि पदं सन्तं सम्मप्पञ्ञाय पस्सति। तञ्च ख्वस्स पदं न सब्बेन सब्बं सच्छिकतं होति। तस्स न सब्बेन सब्बं मानानुसयो पहीनो होति, न सब्बेन सब्बं भवरागानुसयो पहीनो होति, न सब्बेन सब्बं अविज्जानुसयो पहीनो होति। सो पञ्चन्नं ओरम्भागियानं संयोजनानं परिक्खया अन्तरापरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा निब्बायेय्य; एवमेव खो , भिक्खवे, भिक्खु एवं पटिपन्नो होति – नो चस्स…पे॰… अन्तरापरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… अन्तरापरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… अन्तरापरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… अन्तरापरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा अनुपहच्च तलं निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… अन्तरापरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… उपहच्चपरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा उपहच्च तलं निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… उपहच्चपरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… परिक्खया असङ्खारपरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा परित्ते तिणपुञ्जे वा कट्ठपुञ्जे वा निपतेय्य, सा तत्थ अग्गिम्पि जनेय्य, धूमम्पि जनेय्य, अग्गिम्पि जनेत्वा धूमम्पि जनेत्वा तमेव परित्तं तिणपुञ्जं वा कट्ठपुञ्जं वा परियादियित्वा अनाहारा निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… परिक्खया असङ्खारपरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… ससङ्खारपरिनिब्बायी होति। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा विपुले तिणपुञ्जे वा कट्ठपुञ्जे वा निपतेय्य, सा तत्थ अग्गिम्पि जनेय्य…पे॰… तमेव विपुलं तिणपुञ्जं वा कट्ठपुञ्जं वा परियादियित्वा अनाहारा निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… ससङ्खारपरिनिब्बायी होति।&lt;br&gt;&#xA;‘‘इध पन, भिक्खवे, भिक्खु एवं पटिपन्नो होति – नो चस्स…पे॰… परिक्खया उद्धंसोतो होति अकनिट्ठगामी। सेय्यथापि, भिक्खवे, दिवसं सन्तत्ते अयोकपाले हञ्ञमाने पपटिका निब्बत्तित्वा उप्पतित्वा महन्ते तिणपुञ्जे वा कट्ठपुञ्जे वा निपतेय्य, सा तत्थ अग्गिम्पि जनेय्य…पे॰… तमेव महन्तं तिणपुञ्जं वा कट्ठपुञ्जं वा परियादियित्वा गच्छम्पि दहेय्य, दायम्पि दहेय्य , गच्छम्पि दहित्वा दायम्पि दहित्वा हरितन्तं वा पथन्तं वा सेलन्तं वा उदकन्तं वा रमणीयं वा भूमिभागं आगम्म अनाहारा निब्बायेय्य; एवमेव खो, भिक्खवे, भिक्खु एवं पटिपन्नो होति – नो चस्स…पे॰… परिक्खया उद्धंसोतो होति अकनिट्ठगामी’’ति (अ॰ नि॰ ७.५५)।&lt;br&gt;&#xA;४१-४४. सोतापत्तिफलसच्छिकिरियाय पटिपन्नादिनिद्देसा उत्तानत्थाव। अयं वुच्चति पुग्गलो अरहाति एत्थ पन द्वादस अरहन्तो वेदितब्बा। कथं? तयो हि विमोक्खा – सुञ्ञतो, अनिमित्तो, अप्पणिहितोति। तत्थ सुञ्ञतविमोक्खेन विमुत्तखीणासवो पटिपदावसेन चतुब्बिधो होति; तथा अनिमित्तअप्पणिहितविमोक्खेहीति – एवं द्वादस अरहन्तो वेदितब्बा। इति इमे द्वादस अरहन्तो विय द्वादसेव सकदागामिनो, चतुवीसति सोतापन्ना, अट्ठचत्तालीस अनागामिनोति एत्तका पुग्गला इतो मुच्चित्वा बहिद्धा नुप्पज्जन्ति, इमस्मिञ्ञेव सब्बञ्ञुबुद्धसासने उप्पज्जन्तीति।&lt;br&gt;&#xA;एककनिद्देसवण्णना।&lt;br&gt;&#xA;२. दुकनिद्देसवण्णना&lt;br&gt;&#xA;४५. दुकनिद्देसे कोधनोति कुज्झनसीलो महाकोधो। एवं पुग्गलं पुच्छित्वापि धम्मेन पुग्गलं दस्सेतुं तत्थ कतमो कोधोतिआदिमाह। उपनाहीनिद्देसादीसुपि एसेव नयो। कोधो कुज्झनातिआदीनि हेट्ठा वुत्तत्थानेव। तथा उपनाहीनिद्देसादीसु पुब्बकालं कोधोतिआदीनि। अयं कोधो अप्पहीनोति अयं एत्तको कोधो विक्खम्भनप्पहानेन वा तदङ्गप्पहानेन वा समुच्छेदप्पहानेन वा अप्पहीनो। परतो उपनाहादीसुपि एसेव नयो।&lt;br&gt;&#xA;५३. अहिरिकनिद्देसादीसु – इमिना अहिरिकेनाति इमिना एवंपकारेन अहिरिकधम्मेन समन्नागतो। इमिना अनोत्तप्पेनातिआदीसुपि एसेव नयो।&lt;br&gt;&#xA;६३. अज्झत्तसंयोजनोति अज्झत्तबन्धनो। बहिद्धासंयोजनोति बहिद्धाबन्धनो। ते उभोपि वच्छकसालूपमाय दीपेतब्बा। वच्छकसालाय हि अन्तो बद्धो अन्तोयेव सयितवच्छको विय इधट्ठकसोतापन्नसकदागामिनो। तेसञ्हि बन्धनम्पि इधेव, सयम्पि इधेव। अन्तो बद्धो पन बहि सयितवच्छको विय रूपारूपभवे सोतापन्नसकदागामिनो। तेसञ्हि बन्धनमेव इध, सयं पन ब्रह्मलोके ठिता। बहि बद्धो बहि सयितवच्छको विय रूपारूपभवे अनागामी। तस्स हि बन्धनम्पि बहिद्धा, सयम्पि बहिद्धाव। बहि बद्धो पन अन्तोसयितवच्छको विय इधट्ठकअनागामी। तस्स हि बन्धनं रूपारूपभवेसु, सयं पन इध ठितो।&lt;br&gt;&#xA;६५. अक्कोधननिद्देसादीसु – पहीनोति विक्खम्भनप्पहानेन वा, तदङ्गप्पहानेन वा, समुच्छेदप्पहानेन वा पहीनो।&lt;br&gt;&#xA;८३. दुल्लभनिद्देसे – दुल्लभाति न सुलभा। पुब्बकारीति पठममेव कारको। कतवेदीति कतं वेदेति, विदितं पाकटं करोति। ते अगारियानगारियेहि दीपेतब्बा। अगारियेसु हि मातापितरो पुब्बकारिनो नाम। पुत्तधीतरो पन मातापितरो पटिजग्गन्ता अभिवादनादीनि तेसं कुरुमाना कतवेदिनो नाम। अनगारियेसु आचरियुपज्झाया पुब्बकारिनो नाम। अन्तेवासिकसद्धिविहारिका आचरियुपज्झाये पटिजग्गन्ता अभिवादनादीनि तेसं कुरुमाना कतवेदिनो नाम। तेसं आविभावत्थाय उपज्झायपोसकसोणत्थेरादीनं वत्थूनि कथेतब्बानि।&lt;br&gt;&#xA;अपरो नयो – परेन अकतेयेव उपकारे अत्तनि कतं उपकारं अनपेक्खित्वा कारको पुब्बकारी, सेय्यथापि मातापितरो चेव आचरियुपज्झाया च। सो दुल्लभो; सत्तानं तण्हाभिभूतत्ता। परेन कतस्स उपकारस्स अनुरूपप्पवत्तिं अत्तनि कतं उपकारं उपकारतो जानन्तो, वेदियन्तो, कतञ्ञुकतवेदी। सेय्यथापि मातापितुआचरियुपज्झायेसु सम्मा पटिपन्नो। सोपि दुल्लभो; सत्तानं अविज्जाभिभूतत्ता।&lt;br&gt;&#xA;अपिच – अकारणवच्छलो पुब्बकारी, सकारणवच्छलो कतञ्ञुकतवेदी। ‘करिस्सति मे’ति एवमादिकारणनिरपेक्खकिरियो पुब्बकारी। ‘करिस्सति मे’ति एवमादिकारणसापेक्खकिरियो कतञ्ञुकतवेदी। तमोजोतिपरायणो पुब्बकारी, जोतिजोतिपरायणो कतञ्ञुकतवेदी। देसेता पुब्बकारी, पटिपज्जिता कतञ्ञुकतवेदी। सदेवके लोके अरहं सम्मासम्बुद्धो पुब्बकारी, अरियसावको कतञ्ञुकतवेदीति। दुकनिपातट्ठकथायं (अ॰ नि॰ अट्ठ॰ २.२.१२०) पन – ‘‘‘पुब्बकारी’ति पठमं उपकारस्स कारको, ‘कतञ्ञुकतवेदी’ति तेन कतं ञत्वा पच्छा कारको। तेसु पुब्बकारी इणं देमीति सञ्ञं करोति, पच्छाकारको ‘इणं जीरापेमी’ति सञ्ञं करोती’’ति एत्तकमेव वुत्तम्।&lt;br&gt;&#xA;८४. दुत्तप्पयनिद्देसे – दुत्तप्पयाति अतप्पया, न सक्का केनचि तप्पेतुम्। यो हि उपट्ठाककुलं वा ञातिकुलं वा निस्साय वसमानो चीवरे जिण्णे तेहि दिन्नं चीवरं निक्खिपति, न परिभुञ्जति। पुनप्पुनं दिन्नम्पि गहेत्वा निक्खिपतेव। यो च तेनेव नयेन लद्धं लद्धं विस्सज्जेति परस्स देति। पुनप्पुनं लद्धम्पि तथेव करोति। इमे द्वे पुग्गला सकटेहिपि पच्चये उपनेन्तेन तप्पेतुं न सक्काति दुत्तप्पया नाम।&lt;br&gt;&#xA;८५. सुतप्पयनिद्देसे – न विस्सज्जेतीति अत्तनो अकत्वा परस्स न देति। अतिरेके पन सति न निक्खिपति परस्स देति। इदं वुत्तं होति – यो पन भिक्खु उपट्ठाककुला वा ञातिकुला वा जिण्णचीवरो साटकं लभित्वा चीवरं कत्वा परिभुञ्जति, न निक्खिपति; अग्गळं दत्वा पारुपन्तोपि पुन दिय्यमाने सहसा न पटिग्गण्हाति। यो च लद्धं लद्धं अत्तना परिभुञ्जति, परेसं न देति। इमे द्वेपि सुखेन सक्का तप्पेतुन्ति सुतप्पया नामाति।&lt;br&gt;&#xA;८६. आसवाति किलेसा। न कुक्कुच्चायितब्बं कुक्कुच्चायतीति न कुक्कुच्चायितब्बयुत्तकं कुक्कुच्चायति। सूकरमंसं लभित्वा अच्छमंसन्ति कुक्कुच्चायति, मिगमंसं, लभित्वा दीपिमंसन्ति कुक्कुच्चायति। काले सन्तेयेव ‘कालो नत्थी’ति, अप्पवारेत्वाव ‘पवारितोस्मी’ति, पत्ते रजस्मिं अपतितेयेव ‘पतित’न्ति, अत्तानं उद्दिस्स मच्छमंसे अकतेयेव ‘मं उद्दिस्स कत’न्ति कुक्कुच्चायति। कुक्कुच्चायितब्बं न कुक्कुच्चायतीति कुक्कुच्चायितब्बयुत्तकं न कुक्कुच्चायति। अच्छमंसं लभित्वा सूकरमंसन्ति न कुक्कुच्चायति…पे॰… अत्तानं उद्दिस्स मच्छमंसे कते ‘मं उद्दिस्स कत’न्ति न कुक्कुच्चायति । अङ्गुत्तरट्ठकथायं पन – ‘‘‘न कुक्कुच्चायितब्ब’न्ति सङ्घभोगस्स अपट्ठपनं अविचारणं न कुक्कुच्चायितब्बं नाम, तं कुक्कुच्चायति। ‘कुक्कुच्चायितब्ब’न्ति तस्सेव पट्ठपनं विचारणं, तं न कुक्कुच्चायती’’ति एत्तकमेव वुत्तम्। इमेसन्ति इमेसं द्विन्नं पुग्गलानं सुभूमियं तिणलतादीनि विय रत्तिम्पि दिवापि आसवा वड्ढन्तियेव। सुक्कपक्खे कप्पियमंसं लभित्वा कप्पियमंसन्त्वेव गण्हन्तो न कुक्कुच्चायितब्बं न कुक्कुच्चायति नामाति इमिना नयेन अत्थो वेदितब्बो।&lt;br&gt;&#xA;८८. हीनाधिमुत्तोति हीनज्झासयो। दुस्सीलोति निस्सीलो। पापधम्मोति लामकधम्मो।&lt;br&gt;&#xA;८९. पणीताधिमुत्तोति पणीतज्झासयो। कल्याणधम्मोति भद्दकधम्मो, सुचिधम्मो, सुन्दरधम्मो।&lt;br&gt;&#xA;९०. तित्तोति सुहितो परियोसितो। तप्पेताति अञ्ञेसम्पि तित्तिकरो। पच्चेकसम्बुद्धा ये च तथागतसावकाति एत्थ पच्चेकबुद्धा नवहि लोकुत्तरधम्मेहि सयं तित्ता परिपुण्णा। अञ्ञे पन तप्पेतुं न सक्कोन्ति। तेसञ्हि धम्मकथाय अभिसमयो न होति। सावकानं पन धम्मकथाय अपरिमाणानम्पि देवमनुस्सानं अभिसमयो होति। एवं सन्तेपि यस्मा पन ते धम्मं देसेन्ता न अत्तनो वचनं कत्वा कथेन्ति, बुद्धानं वचनं कत्वा कथेन्ति। सोतुं निसिन्नपरिसापि ‘अयं भिक्खु न अत्तना पटिविद्धधम्मं कथेति, बुद्धेहि पटिविद्धधम्मं कथेती’ति चित्तीकारं करोति। इति सो चित्तीकारो बुद्धानंयेव होति। एवं तत्थ सम्मासम्बुद्धोव तप्पेता नाम। यथा हि ‘असुकस्स नाम इदञ्चिदञ्च देथा’ति रञ्ञा आणत्ता किञ्चापि आनेत्वा देन्ति, अथ खो राजाव तत्थ दायको। येहिपि लद्धं होति, ते ‘रञ्ञा अम्हाकं ठानन्तरं दिन्नं, इस्सरियविभवो दिन्नो’त्वेव गण्हन्ति, न राजपुरिसेहीति। एवंसम्पदमिदं वेदितब्बम्। सेसं सब्बत्थ उत्तानत्थमेवाति।&lt;br&gt;&#xA;दुकनिद्देसवण्णना।&lt;br&gt;&#xA;३. तिकनिद्देसवण्णना&lt;br&gt;&#xA;९१. तिकनिद्देसे – दुस्सीलोति निस्सीलो। पापधम्मोति लामकधम्मो। सीलविपत्तिया वा दुस्सीलो, दिट्ठिविपत्तिया पापधम्मो । कायवचीसंवरभेदेन दुस्सीलो, सेससंवरभेदेन पापधम्मो। असुद्धपयोगताय दुस्सीलो, असुद्धासयताय पापधम्मो। कुसलसीलविरहेन दुस्सीलो; अकुसलसीलसमन्नागमेन पापधम्मो। असुचीति असुचीहि कायकम्मादीहि समन्नागतो। सङ्कस्सरसमाचारोति सङ्काय परेहि सरितब्बसमाचारो। किञ्चिदेव असारुप्पं दिस्वा ‘इदं इमिना कतं भविस्सती’ति एवं परेहि आसङ्कनीयसमाचारो, अत्तनोयेव वा सङ्काय सरितब्बसमाचारो – सासङ्कसमाचारोति अत्थो। तस्स हि दिवाट्ठानादीसु सन्निपतित्वा किञ्चिदेव मन्तयन्ते भिक्खू दिस्वा ‘इमे एकतो हुत्वा मन्तेन्ति, कच्चि नु खो मया कतकम्मं जानित्वा मन्तेन्ती’ति एवं सासङ्कसमाचारो होति।&lt;br&gt;&#xA;पटिच्छन्नकम्मन्तोति पटिच्छादेतब्बयुत्तकेन पापकम्मेन समन्नागतो। अस्समणो समणपटिञ्ञोति अस्समणो हुत्वाव समणपतिरूपकताय ‘समणो अह’न्ति एवं पटिञ्ञो। अब्रह्मचारी ब्रह्मचारिपटिञ्ञोति अञ्ञे ब्रह्मचारिनो सुनिवत्थे सुपारुते सुम्भकपत्तधरे गामनिगमजनपदराजधानीसु पिण्डाय चरित्वा जीविकं कप्पेन्ते दिस्वा सयम्पि तादिसेन आकारेन तथा पटिपज्जनतो ‘अहं ब्रह्मचारी’ति पटिञ्ञं देन्तो विय होति। ‘अहं भिक्खू’ति वत्वा उपोसथग्गादीनि पविसन्तो पन ब्रह्मचारिपटिञ्ञो होतियेव, तथा सङ्घिकं लाभं गण्हन्तो। अन्तोपूतीति पूतिना कम्मेन अन्तो अनुपविट्ठो, निग्गुणताय वा गुणसारविरहितत्ता अन्तोपूति। अवस्सुतोति रागादीहि तिन्तो। कसम्बुजातोति सञ्जातरागादिकचवरो। अथ वा कसम्बु वुच्चति तिन्तकुणपगतं कसटउदकम्। इमस्मिञ्च सासने दुस्सीलो नाम जिगुच्छनीयत्ता तिन्तकुणपकसटउदकसदिसो। तस्मा कसम्बु विय जातोति कसम्बुजातो।&lt;br&gt;&#xA;तस्स न एवं होतीति कस्मा न होति? यत्थ पतिट्ठितेन सक्का भवेय्य अरहत्तं लद्धुं, तस्सा पतिट्ठाय भिन्नत्ता। यथा हि चण्डालकुमारकस्स ‘असुको नाम खत्तियकुमारो रज्जे अभिसित्तो’ति सुत्वापि, यस्मिं कुले पच्चाजाता अभिसेकं पापुणन्ति, तस्मिं कुले अपच्चाजातत्ता न एवं होति – ‘कुदास्सु नामाहम्पि सो खत्तियकुमारो विय अभिसेकं पापुणेय्य’न्ति; एवमेव दुस्सीलस्स ‘असुको नाम भिक्खु अरहत्तं पत्तो’ति सुत्वापि, यस्मिं सीले पतिट्ठितेन अरहत्तं पत्तब्बं, तस्स अभावतो ‘कुदास्सु नामाहम्पि सो सीलवा विय अरहत्तं पापुणेय’न्ति न एवं होति। अयं वुच्चतीति अयं एवरूपो पुग्गलो अरहत्तासाय अभावा निरासोति वुच्चति।&lt;br&gt;&#xA;९२. तस्स एवं होतीति कस्मा होति? यस्मिं पतिट्ठितेन सक्का भवेय्य अरहत्तं पापुणितुं, तस्सा पतिट्ठाय थिरत्ता। यथा हि सुजातस्स खत्तियकुमारस्स ‘असुको नाम खत्तियकुमारो रज्जे अभिसित्तो’ति सुत्वाव यस्मिं कुले पच्चाजाता अभिसेकं पापुणन्ति, तस्मिं पच्चाजातस्स एवं होति – ‘कुदास्सु नामाहम्पि, सो कुमारो विय अभिसेकं पापुणेय्य’न्ति एवमेव सीलवतो ‘असुको नाम भिक्खु अरहत्तं पत्तो’ति सुत्वाव यस्मिं सीले पतिट्ठितेन अरहत्तं पत्तब्बं, तस्सा पतिट्ठाय थिरत्ता – ‘कुदास्सु नामाहम्पि सो भिक्खु विय अरहत्तं पापुणेय्य’न्ति एवं होति। अयं वुच्चतीति अयं एवरूपो पुग्गलो आसंसो नाम वुच्चति। सो हि अरहत्तं आसंसति पत्थेतीति आसंसो।&lt;br&gt;&#xA;९३. या हिस्स पुब्बे अविमुत्तस्साति या तस्स खीणासवस्स पुब्बे अरहत्तविमुत्तिया अविमुत्तस्स विमुत्तासा अहोसि, सा पटिप्पस्सद्धा, तस्मा न एवं होति। यथा हि अभिसित्तस्स खत्तियस्स ‘असुको नाम खत्तियकुमारो रज्जे अभिसित्तो’ति सुत्वा एकस्स रञ्ञो द्विन्नं रज्जाभिसेकानं द्विन्नं सेतच्छत्तानं अभावा न एवं होति – ‘‘कुदास्सु नामाहम्पि सो कुमारो विय अभिसेकं पापुणेय्य’’न्ति; एवमेव खीणासवस्स ‘असुको नाम भिक्खु अरहत्तं पत्तो’ति सुत्वा, द्विन्नं अरहत्तानं अभावा – ‘कुदास्सु नामाहम्पि सो भिक्खु विय अरहत्तं पापुणेय्य’न्ति न एवं होति। अयं वुच्चतीति अयं एवरूपो पुग्गलो अरहत्तासाय विगतत्ता विगतासोति वुच्चति।&lt;br&gt;&#xA;९४. गिलानूपमनिद्देसे – याय उपमाय ते गिलानूपमाति वुच्चन्ति, तं ताव उपमं दस्सेतुं तयो गिलानातिआदि वुत्तम्। तत्थ सप्पायानीति हितानि वुद्धिकरानि। पतिरूपन्ति अनुच्छविकम्। नेव वुट्ठाति तम्हा आबाधाति इमिना अतेकिच्छेन वातापमारादिना रोगेन समन्नागतो निट्ठप्पत्तो गिलानो कथितो। वुट्ठाति तम्हा आबाधाति इमिना खिपितकच्छुतिणपुप्फकजरादिप्पभेदो अप्पमत्तकाबाधो कथितो।&lt;br&gt;&#xA;लभन्तो सप्पायानि भोजनानि नो अलभन्तोति इमिना पन येसं पटिजग्गनेन फासुकं होति, सब्बेपि ते आबाधा कथिता। एत्थ च पतिरूपो उपट्ठाको नाम गिलानुपट्ठाकअङ्गेहि समन्नागतो पण्डितो दक्खो अनलसो वेदितब्बो।&lt;br&gt;&#xA;गिलानुपट्ठाको अनुञ्ञातोति ‘भिक्खुसङ्घेन दातब्बो’ति अनुञ्ञातो। तस्मिञ्हि गिलाने अत्तनो धम्मताय यापेतुं असक्कोन्ते भिक्खुसङ्घेन तस्स भिक्खुनो ‘एको भिक्खु च सामणेरो च इमं पटिजग्गथा’ति अपलोकेत्वा दातब्बा। याव पन ते तं पटिजग्गन्ति, ताव गिलानस्स च तेसञ्च द्विन्नं येनत्थो सब्बं भिक्खुसङ्घस्सेव भारो। अञ्ञेपि गिलाना उपट्ठातब्बाति इतरेपि द्वे गिलाना उपट्ठातब्बा। किं कारणा? योपि हि निट्ठप्पत्तगिलानो, सो अनुपट्ठियमानो ‘सचे मं पटिजग्गेय्युं, फासुकं मे भवेय्य, न खो पन मं पटिजग्गन्ती’ति मनोपदोसं कत्वा अपाये निब्बत्तेय्य। पटिजग्गियमानस्स पन एवं होति – ‘भिक्खुसङ्घेन यं कत्तब्बं तं सब्बं कतं, मय्हं पन कम्मविपाको ईदिसो’ति सो भिक्खुसङ्घे मेत्तं पच्चुपट्ठपेत्वा सग्गे निब्बत्तति। यो पन अप्पमत्तकेन ब्याधिना समन्नागतो लभन्तोपि अलभन्तोपि वुट्ठातियेव, तस्स विनापि भेसज्जेन वूपसमनकब्याधि भेसज्जे कते खिप्पतरं वूपसम्मति। ततो सो बुद्धवचनं वा उग्गण्हितुं समणधम्मं वा कातुं सक्खिस्सति। इमिना कारणेन अञ्ञेपि गिलाना उपट्ठातब्बाति वुत्तम्।&lt;br&gt;&#xA;नेव ओक्कमतीति नेव पविसति। नियामं कुसलेसु धम्मेसु सम्मत्तन्ति कुसलेसु धम्मेसु मग्गनियामसङ्खातं सम्मत्तम्। इमिना पदपरमो पुग्गलो कथितो। दुतियवारेन उग्घटितञ्ञू गहितो सासने नाळकत्थेरसदिसो । बुद्धन्तरे एकवारं पच्चेकबुद्धानं सन्तिके ओवादं लभित्वा पटिविद्धपच्चेकबोधिञाणो च। ततियवारेन विपञ्चितञ्ञू पुग्गलो कथितो। नेय्यो पन तन्निस्सितोव होति।&lt;br&gt;&#xA;धम्मदेसना अनुञ्ञाताति मासस्स अट्ठ वारे धम्मकथा अनुञ्ञाता। अञ्ञेसम्पि धम्मो देसेतब्बोति इतरेसम्पि धम्मो कथेतब्बो। किं कारणा? पदपरमस्स हि इमस्मिं अत्तभावे धम्मं पटिविज्झितुं असक्कोन्तस्सापि अनागते पच्चयो भविस्सति। यो पन तथागतस्स रूपदस्सनं लभन्तोपि अलभन्तोपि धम्मविनयञ्च सवनाय लभन्तोपि अलभन्तोपि धम्मं अभिसमेति; सो अलभन्तो न ताव अभिसमेति, लभन्तो पन खिप्पमेव अभिसमेस्सतीति इमिना कारणेन तेसं धम्मो देसेतब्बो। ततियस्स पन पुनप्पुनं देसेतब्बोव। कायसक्खिदिट्ठप्पत्तसद्धाविमुत्ता हेट्ठा कथितायेव।&lt;br&gt;&#xA;९८. गूथभाणीआदीसु – सभग्गतोति सभायं ठितो। परिसग्गतोति गामपरिसाय ठितो। ञातिमज्झगतोति दायादानं मज्झे ठितो। पूगमज्झगतोति सेणीनं मज्झे ठितो। राजकुलमज्झगतोति राजकुलस्स मज्झे महाविनिच्छये ठितो। अभिनीतोति पुच्छनत्थाय नीतो। सक्खिपुट्ठोति सक्खिं कत्वा पुच्छितो। एहम्भो पुरिसाति आलपनमेतम्। अत्तहेतु वा परहेतु वाति अत्तनो वा परस्स वा हत्थपादादिहेतु वा धनहेतु वा। आमिसकिञ्चिक्खहेतु वाति एत्थ आमिसन्ति लाभो अधिप्पेतो। किञ्चिक्खन्ति यं वा तं वा अप्पमत्तकम्। अन्तमसो तित्तिरवट्टकसप्पिपिण्डनवनीतपिण्डादिअप्पमत्तकस्सापि लञ्जस्स हेतूति अत्थो। सम्पजानमुसा भासिता होतीति जानन्तोयेव मुसावादं कत्ता होति। अयं वुच्चतीति अयं एवरूपो पुग्गलो गूथसदिसवचनत्ता गूथभाणीति वुच्चति। यथा हि गूथं नाम महाजनस्स अनिट्ठं होति अकन्तं; एवमेव इमस्स पुग्गलस्स वचनं देवमनुस्सानं अनिट्ठं होति अकन्तम्।&lt;br&gt;&#xA;९९. अयं वुच्चतीति अयं एवरूपो पुग्गलो पुप्फसदिसवचनत्ता पुप्फभाणीति वुच्चति। यथा हि फुल्लानि वस्सिकानि वा अधिमुत्तकानि वा महाजनस्स इट्ठानि कन्तानि होन्ति; एवमेव इमस्स पुग्गलस्स वचनं देवमनुस्सानं इट्ठं होति कन्तम्।&lt;br&gt;&#xA;१००. नेलाति एलं वुच्चति दोसो। नास्सा एलन्ति नेला। निद्दोसाति अत्थो, ‘‘नेलङ्गो सेतपच्छादो’’ति (उदा॰ ६५) एत्थ वुत्तनेलं विय। कण्णसुखाति ब्यञ्जनमधुरताय कण्णानं सुखा। सूचिविज्झनं विय कण्णसूलं न जनेति। अत्थमधुरताय सकलसरीरे कोपं अजनेत्वा पेमं जनेतीति पेमनीया। हदयं गच्छति अप्पटिहञ्ञमाना सुखेन चित्तं पविसतीति हदयङ्गमा। गुणपरिपुण्णताय पुरे भवाति पोरी। पुरे संवड्ढनारी विय सुकुमारातिपि पोरी। पुरस्स एसातिपि पोरी। नगरवासीनं कथाति अत्थो। नगरवासिनो हि युत्तकथा होन्ति। पितिमत्तं पिताति, मातिमत्तं माताति, भातिमत्तं भाताति वदन्ति। एवरूपी कथा बहुनो जनस्स कन्ता होतीति बहुजनकन्ता। बहुजनस्स कन्तभावेनेव बहुनो जनस्स मनापा चित्तवुद्धिकराति बहुजनमनापा। अयं वुच्चतीति अयं एवरूपो पुग्गलो मधुभाणीति वुच्चति। मुदुभाणीतिपि पाठो। उभयत्थापि मधुरवचनोति अत्थो। यथा हि चतुमधुरं नाम मधुरं पणीतं; एवमेव इमस्स पुग्गलस्स वचनं देवमनुस्सानं मधुरं होति।&lt;br&gt;&#xA;१०१. अरुकूपमचित्तादीसु – अभिसज्जतीति लग्गति। कुप्पतीति कोपवसेन कुप्पति। ब्यापज्जतीति पकतिभावं पजहति, पूतिको होति। पतित्थीयतीति थिनभावं थद्धभावञ्च आपज्जति। कोपन्ति दुब्बलकोधम्। दोसन्ति दुस्सनवसेन ततो बलवतरम्। अप्पच्चयन्ति अतुट्ठाकारं दोमनस्सम्। दुट्ठारुकोति पुराणवणो। कट्ठेनाति दण्डककोटिया। कठलायाति कपालेन। आसवं देतीति अपरापरं सवति। पुराणवणो हि अत्तनो धम्मताय एव पुब्बं लोहितं यूसन्ति इमानि तीणि सवति , घट्टितो पन तानि अधिकतरं सवति। एवमेवं खोति एत्थ इदं ओपम्मसंसन्दनं, दुट्ठारुको विय हि कोधनो पुग्गलो। तस्स अत्तनो धम्मताय सवनं विय कोधनस्सपि अत्तनो धम्मताय उद्धुमातकस्स विय चण्डिकतस्स चरणम्। कट्ठेन वा कठलाय वा घट्टनं विय अप्पमत्तकम्पि वचनं भिय्योसो मत्ताय सवनं विय ‘मादिसं नाम एस एवं वदती’ति भिय्योसो मत्ताय उद्धुमायनभावो दट्ठब्बो। अयं वुच्चतीति अयं एवरूपो पुग्गलो अरुकूपमचित्तोति वुच्चति। पुराणवणसदिसचित्तोति अत्थो।&lt;br&gt;&#xA;१०२. रत्तन्धकारतिमिसायाति रत्तिं चक्खुविञ्ञाणुप्पत्तिनिवारणेन अन्धभावकरणे बहलतमे। विज्जन्तरिकायाति विज्जुप्पत्तिक्खणे। इधापि इदं ओपम्मसंसन्दनं – चक्खुमा पुरिसो विय हि योगावचरो दट्ठब्बो। अन्धकारं विय सोतापत्तिमग्गवज्झा किलेसा। विज्जुसञ्चरणं विय सोतापत्तिमग्गञाणस्स उप्पत्तिकालो। विज्जन्तरिकाय चक्खुमतो पुरिसस्स सामन्ता रूपदस्सनं विय सोतापत्तिमग्गक्खणे निब्बानदस्सनम्। पुन अन्धकारावत्थरणं विय सकदागामिमग्गवज्झा किलेसा। पुन विज्जुसञ्चरणं विय सकदागामिमग्गञाणस्स उप्पादो। विज्जन्तरिकाय चक्खुमतो पुरिसस्स सामन्ता रूपदस्सनं विय सकदागामिमग्गक्खणे निब्बानदस्सनम्। पुन अन्धकारावत्थरणं विय अनागामिमग्गवज्झा किलेसा। पुन विज्जुसञ्चरणं विय अनागामिमग्गञाणस्स उप्पादो। विज्जन्तरिकाय चक्खुमतो पुरिसस्स सामन्ता रूपदस्सनं विय अनागामिमग्गक्खणे निब्बानदस्सनं वेदितब्बम्। अयं वुच्चतीति अयं एवरूपो पुग्गलो विज्जूपमचित्तोति वुच्चति। इत्तरकालोभासेन विज्जुसदिसचित्तोति अत्थो।&lt;br&gt;&#xA;१०३. वजिरूपमचित्ततायपि इदं ओपम्मसंसन्दनं – वजिरं विय हि अरहत्तमग्गञाणं दट्ठब्बम्। मणिगण्ठिपासाणगण्ठि विय अरहत्तमग्गवज्झा किलेसा। वजिरस्स मणिगण्ठिं वा पासाणगण्ठिं वा विनिविज्झित्वा अगमनभावस्स नत्थिभावो विय अरहत्तमग्गञाणेन अच्छेज्जानं किलेसानं नत्थिभावो। वजिरेन निब्बिद्धवेधस्स पुन अपटिपूरणं विय अरहत्तमग्गेन छिन्नानं किलेसानं पुन अनुप्पादो दट्ठब्बो। अयं वुच्चतीति अयं एवरूपो पुग्गलो वजिरूपमचित्तोति वुच्चति। किलेसानं मूलघातकरणसमत्थताय वजिरेन सदिसचित्तोति अत्थो।&lt;br&gt;&#xA;१०४. अन्धादीसु तथारूपं चक्खु न होतीति तथाजातिकं तथासभावं पञ्ञाचक्खु न होति। फातिं करेय्याति फीतं वड्ढितं करेय्य। सावज्जानवज्जेति सदोसनिद्दोसे। हीनप्पणीतेति अधमुत्तमे। कण्हसुक्कसप्पटिभागेति कण्हसुक्कायेव अञ्ञमञ्ञपटिबाहनतो पटिपक्खवसेन सप्पटिभागाति वुच्चन्ति। अयं पनेत्थ सङ्खेपो – कुसले धम्मे ‘कुसला धम्मा’ति येन पञ्ञाचक्खुना जानेय्य, अकुसले धम्मे ‘अकुसला धम्मा’ति, सावज्जादीसुपि एसेव नयो। कण्हसुक्कसप्पटिभागेसु पन कण्हधम्मे ‘सुक्कसुप्पटिभागा’ति, सुक्कधम्मे ‘कण्हसप्पटिभागा’ति येन पञ्ञाचक्खुना जानेय्य। तथारूपम्पिस्स चक्खु न होतीति इमिना नयेन सेसट्ठानेसुपि अत्थो वेदितब्बो। अयं वुच्चतीति अयं एवरूपो पुग्गलो दिट्ठधम्मिकभोगसंहरणपञ्ञाचक्खुनो च सम्परायिकत्थसोधनपञ्ञाचक्खुनो च अभावा अन्धोति वुच्चति। दुतियो दिट्ठधम्मिकभोगसंहरणपञ्ञाचक्खुनो भावा, सम्परायिकत्थसोधनपञ्ञाचक्खुनो पन अभावा एकचक्खूति वुच्चति। ततियो द्विन्नम्पि भावा द्विचक्खूति वुच्चति।&lt;br&gt;&#xA;१०७. अवकुज्जपञ्ञादीसु धम्मं देसेन्तीति उपासको धम्मस्सवनत्थाय आगतोति अत्तनो कम्मं पहाय धम्मं देसेन्ति। आदिकल्याणन्ति आदिम्हि कल्याणं भद्दकं अनवज्जं निद्दोसं कत्वा देसेन्ति। सेसपदेसुपि एसेव नयो। एत्थ पन आदीति पुब्बपट्ठपना। मज्झन्ति कथावेमज्झम्। परियोसानन्ति सन्निट्ठानम्। इतिस्स धम्मं कथेन्ता पुब्बपट्ठपनेपि कल्याणं भद्दकं अनवज्जमेव कत्वा कथेन्ति, वेमज्झेपि, परियोसानेपि। एत्थ च अत्थि देसनाय आदिमज्झपरियोसानानि, अत्थि सासनस्स। तत्थ देसनाय ताव – चतुप्पदिकगाथाय पठमपदं आदि, द्वे पदानि मज्झं, अवसानपदं परियोसानम्। एकानुसन्धिकसुत्तस्स – निदानं आदि, अनुसन्धि मज्झं, इदमवोचाति अप्पना परियोसानम्। अनेकानुसन्धिकस्स – पठमो अनुसन्धि आदि , ततो परं एको वा अनेका वा मज्झं, पच्छिमो परियोसानम्। अयं ताव देसनाय नयो।&lt;br&gt;&#xA;सासनस्स पन सीलं आदि, समाधि मज्झं, विपस्सना परियोसानम्। समाधि वा आदि, विपस्सना मज्झं, मग्गो परियोसानम्। विपस्सना वा आदि, मग्गो मज्झं, फलं परियोसानम्। मग्गो वा आदि, फलं मज्झं, निब्बानं परियोसानम्। द्वे द्वे वा करियमाने सीलसमाधयो आदि, विपस्सनामग्गा मज्झं, फलनिब्बानानि परियोसानम्। सात्थन्ति सात्थकं कत्वा देसेन्ति। सब्यञ्जनन्ति अक्खरपारिपूरिं कत्वा देसेन्ति। केवलपरिपुण्णन्ति सकलपरिपुण्णं अनूनं कत्वा देसेन्ति। परिसुद्धन्ति परिसुद्धं निज्जटं निग्गण्ठिं कत्वा देसेन्ति। ब्रह्मचरियं पकासेन्तीति एवं देसेन्ता च सेट्ठचरियभूतं सिक्खत्तयसङ्गहितं अरियं अट्ठङ्गिकं मग्गं पकासेन्ति। नेव आदिं मनसि करोतीति नेव पुब्बपट्ठपनं मनसि करोति। कुम्भोति घटो। निक्कुज्जोति अधोमुखो ठपितो। एवमेवन्ति एत्थ कुम्भो निक्कुज्जो विय अवकुज्जपञ्ञो पुग्गलो दट्ठब्बो। उदकासिञ्चनकालो विय धम्मदेसनाय लद्धकालो। उदकस्स विवट्टनकालो विय तस्मिं आसने निसिन्नस्स उग्गहेतुं असमत्थकालो। उदकस्स असण्ठानकालो विय उट्ठहित्वा असल्लक्खणकालो वेदितब्बो। अयं वुच्चतीति अयं एवरूपो पुग्गलो अवकुज्जपञ्ञोति वुच्चति। अधोमुखपञ्ञोति अत्थो।&lt;br&gt;&#xA;१०८. आकिण्णानीति पक्खित्तानि। सतिसम्मोसा पकिरेय्याति मुट्ठस्सतिताय विकिरेय्य। एवमेवन्ति एत्थ उच्छङ्गो विय उच्छङ्गपञ्ञो पुग्गलो दट्ठब्बो। नानाखज्जकानि विय नानप्पकारं बुद्धवचनम्। उच्छङ्गे नानाखज्जकानि खादन्तस्स निसिन्नकालो विय तस्मिं आसने निसिन्नस्स उग्गहणकालो। वुट्ठहन्तस्स सतिसम्मोसा विकिरणकालो विय तस्मा आसना वुट्ठाय गच्छन्तस्स असल्लक्खणकालो वेदितब्बो। अयं वुच्चतीति अयं एवरूपो पुग्गलो उच्छङ्गपञ्ञोति वुच्चति। उच्छङ्गसदिसपञ्ञोति अत्थो।&lt;br&gt;&#xA;१०९. उक्कुज्जोति उपरिमुखो ठपितो। सण्ठातीति पतिट्ठहति। एवमेव खोति एत्थ उपरिमुखो ठपितो कुम्भो विय पुथुपञ्ञो पुग्गलो दट्ठब्बो। उदकस्स आसित्तकालो विय देसनाय लद्धकालो। उदकस्स सण्ठानकालो विय तत्थ निसिन्नस्स उग्गहणकालो। नो विवट्टनकालो विय उट्ठाय गच्छन्तस्स सल्लक्खणकालो वेदितब्बो। अयं वुच्चतीति अयं एवरूपो पुग्गलो पुथुपञ्ञोति वुच्चति। वित्थारिकपञ्ञोति अत्थो।&lt;br&gt;&#xA;११०. अवीतरागादीसु – यथा सोतापन्नसकदागामिनो, एवं पुथुज्जनोपि पञ्चसु कामगुणेसु, तीसु च भवेसु अवीतरागो। अदब्बताय पन न गहितो। यथा हि छेको वड्ढकी दब्बसम्भारत्थं वनं पविट्ठो न आदितो पट्ठाय सम्पत्तसम्पत्तरुक्खे छिन्दति, ये पनस्स दब्बसम्भारूपगा होन्ति, तेयेव छिन्दति; एवमिधापि भगवता दब्बजातिका अरियाव गहिता, पुथुज्जना पन अदब्बताय न गहिताति वेदितब्बा। कामेसु वीतरागोति पञ्चसु कामगुणेसु वीतरागो। भवेसु अवीतरागोति रूपारूपभवेसु अवीतरागो।&lt;br&gt;&#xA;११३. पासाणलेखूपमादीसु – अनुसेतीति अप्पहीनताय अनुसेति। न खिप्पं लुज्जतीति न अन्तरा नस्सति, कप्पुट्ठानेनेव नस्सति। एवमेवन्ति एवं तस्सापि पुग्गलस्स कोधो न अन्तरा पुनदिवसे वा अपरदिवसे वा निब्बाति, अद्धनियो पन होति। मरणेनेव निब्बातीति अत्थो। अयं वुच्चतीति अयं एवरूपो पुग्गलो पासाणलेखा विय कुज्झनभावेन चिरट्ठितिकतो पासाणलेखूपमोति वुच्चति।&lt;br&gt;&#xA;११४. सो च ख्वस्स कोधोति सो अप्पमत्तकेपि कारणे सहसा कुद्धस्स कोधो। न चिरन्ति अचिरं अप्पहीनताय नानुसेति। यथा पन पथवियं आकड्ढित्वा कतलेखा वातादीहि खिप्पं नस्सति, एवमस्स सहसा उप्पन्नोपि कोधो खिप्पमेव निब्बातीति अत्थो। अयं वुच्चतीति अयं एवरूपो पुग्गलो पथवियं लेखा विय कुज्झनभावेन अचिरट्ठितिकतो पथवीलेखूपमोति वुच्चति।&lt;br&gt;&#xA;११५. आगाळ्हेनाति अतिगाळ्हेन मम्मच्छेदकेन थद्धवचनेन। फरुसेनाति न सोतसुखेन। अमनापेनाति न चित्तसुखेन। संसन्दतीति एकीभवति। सन्धियतीति घटयति। सम्मोदतीति निरन्तरो होति। अथ वा – संसन्दतीति चित्तकिरियादीसु चित्तेन समोधानं गच्छति। खीरोदकं विय एकीभावं उपेतीति अत्थो। सन्धियतीति ठानगमनादीसु कायकिरियादीसु कायेन समोधानं गच्छति। तिलतण्डुला विय मिस्सीभावं उपेतीति अत्थो। सम्मोदतीति उद्देसपरिपुच्छादीसु वचीकिरियासु वाचाय समोधानं गच्छति। विप्पवासगतोपि पियसहायको विय पियतरभावं उपेतीति अत्थो। अपिच – किच्चकरणीयेसु तेहि सद्धिं आदितोव एककिरियभावं उपगच्छन्तो संसन्दति। याव मज्झा पवत्तन्तो सन्धियति, याव परियोसाना अनिवत्तन्तो सम्मोदतीतिपि वेदितब्बो। अयं वुच्चतीति अयं एवरूपो पुग्गलो उदकलेखा विय खिप्पं संसन्दनतो उदकलेखूपमोति वुच्चति।&lt;br&gt;&#xA;११६. पोत्थकूपमेसु – याय उपमाय ते पोत्थकूपमाति वुच्चन्ति, तं ताव उपमं दस्सेतुं तयो पोत्थकातिआदि वुत्तम्। तत्थ नवोति नववायिमो। पोत्थकोति साणवाकसाटको। दुब्बण्णोति विवण्णो। दुक्खसम्फस्सोति खरसम्फस्सो। अप्पग्घोति अतिबहुं अग्घन्तो कहापणग्घनको होति। मज्झिमोति परिभोगमज्झिमो। सो हि नवभावं अतिक्कमित्वा जिण्णभावं अप्पत्तो मज्झे परिभोगकालेपि दुब्बण्णो च दुक्खसम्फस्सो च अप्पग्घोयेव च होति। अतिबहुं अग्घन्तो अड्ढं अग्घति। जिण्णकाले पन अड्ढमासकं वा काकणिकं वा अग्घति। उक्खलिपरिमज्जनन्ति काळुक्खलिपरिपुञ्छनम्।&lt;br&gt;&#xA;नवोति उपसम्पदाय पञ्चवस्सकालतो हेट्ठा जातिया सट्ठिवस्सोपि नवोयेव। दुब्बण्णतायाति सरीरवण्णेनपि गुणवण्णेनपि दुब्बण्णताय। दुस्सीलस्स हि परिसमज्झे निसिन्नस्स नित्तेजताय सरीरवण्णोपि न सम्पज्जति, गुणवण्णे वत्तब्बमेव नत्थि। ये खो पनस्साति ये खो पन तस्स उपट्ठाका वा ञातिमित्तादयो वा एतं पुग्गलं सेवन्ति। तेसं तन्ति तेसं पुग्गलानं छ सत्थारे सेवन्तानं मिच्छादिट्ठिकानं विय, देवदत्तं सेवन्तानं कोकालिकादीनं विय च तं सेवनं दीघरत्तं अहिताय दुक्खाय होति। मज्झिमोति पञ्चवस्सकालतो पट्ठाय याव नववस्सकाला मज्झिमो नाम। थेरोति दसवस्सकालतो पट्ठाय थेरो नाम। एवमाहंसूति एवं वदन्ति। किं नु खो तुय्हन्ति तुय्हं बालस्स भणितेन को अत्थोति वुत्तं होति। तथारूपन्ति तथाजातिकं तथासभावं उक्खेपनीयकम्मस्स कारणभूतम्।&lt;br&gt;&#xA;११७. कासिकवत्थूपमेसु – कासिकवत्थं नाम तयो कप्पासंसू गहेत्वा कन्तितसुत्तेन वायितं सुखुमवत्थम्। तं नववायिमं अनग्घं होति। परिभोगमज्झिमं वीसम्पि तिंसम्पि सहस्सानि अग्घति। जिण्णकाले पन अट्ठपि दसपि सहस्सानि अग्घति।&lt;br&gt;&#xA;तेसं तं होतीति तेसं सम्मासम्बुद्धादयो सेवन्तानं विय तं सेवनं दीघरत्तं हिताय सुखाय होति। सम्मासम्बुद्धञ्हि एकं निस्साय यावज्जकाला मुच्चनकसत्तानं पमाणं नत्थि। तथा सारिपुत्तत्थेरमहामोग्गल्लानत्थेरे अवसेसे च असीतिमहासावके निस्साय सग्गं गतसत्तानं पमाणं नत्थि। यावज्जकाला तेसं दिट्ठानुगतिं पटिपन्नसत्तानम्पि पमाणं नत्थियेव। आधेय्यं गच्छतीति तस्स महाथेरस्स तं अत्थनिस्सितं वचनं यथा गन्धकरण्डके कासिकवत्थं आधातब्बतं ठपेतब्बतं गच्छति, एवं उत्तमङ्गे सिरस्मिं हदये च आधातब्बतं ठपेतब्बतम्पि गच्छति। सेसमेत्थ हेट्ठा वुत्तानुसारेनेव वेदितब्बम्।&lt;br&gt;&#xA;११८. सुप्पमेय्यादीसु – सुखेन पमेतब्बोति सुप्पमेय्यो। इधाति इमस्मिं सत्तलोके। उद्धतोति उद्धच्चेन समन्नागतो। उन्नळोति उग्गतनळो; तुच्छमानं उक्खिपित्वा ठितोति अत्थो। चपलोति पत्तमण्डनादिना चापल्लेन समन्नागतो। मुखरोति मुखखरो। विकिण्णवाचोति असंयतवचनो। असमाहितोति चित्तेकग्गतारहितो। विब्भन्तचित्तोति भन्तचित्तो, भन्तगावीभन्तमिगीसप्पटिभागो। पाकटिन्द्रियोति विवटिन्द्रियो। अयं वुच्चतीति अयं एवरूपो पुग्गलो ‘सुप्पमेय्यो’ति वुच्चति। यथा हि परित्तस्स उदकस्स सुखेन पमाणं गय्हति; एवमेव इमेहि अगुणङ्गेहि समन्नागतस्स सुखेन पमाणं गय्हति। तेनेस ‘सुप्पमेय्यो’ति वुत्तो।&lt;br&gt;&#xA;११९. दुक्खेन पमेतब्बोति दुप्पमेय्यो। अनुद्धतादीनि वुत्तपटिपक्खवसेन वेदितब्बानि। अयं वुच्चतीति अयं एवरूपो पुग्गलो ‘दुप्पमेय्यो’ति वुच्चति। यथा हि महासमुद्दस्स दुक्खेन पमाणं गय्हति; एवमेव इमेहि गुणङ्गेहि समन्नागतस्स दुक्खेन पमाणं गय्हति। तादिसो ‘अनागामी नु खो, खीणासवो नु खो’ति वत्तब्बतं गच्छति, तेनेस ‘दुप्पमेय्यो’ति वुत्तो।&lt;br&gt;&#xA;१२०. न सक्का पमेतुन्ति अप्पमेय्यो। यथा हि आकासस्स न सक्का पमाणं गहेतुं, एवं खीणासवस्स। तेनेस ‘अप्पमेय्यो’ति वुत्तो।&lt;br&gt;&#xA;१२१. न सेवितब्बादीसु – न सेवितब्बोति न उपसङ्कमितब्बो। न भजितब्बोति न अल्लीयितब्बो। न पयिरुपासितब्बोति न सन्तिके निसीदनवसेन पुनप्पुनं उपासितब्बो। हीनो होति सीलेनातिआदीसु उपादायुपादाय हीनता वेदितब्बा । यो हि पञ्च सीलानि रक्खति, सो दस सीलानि रक्खन्तेन न सेवितब्बो। यो पन दस सीलानि रक्खति, सो चतुपारिसुद्धिसीलं रक्खन्तेन न सेवितब्बो। अञ्ञत्र अनुद्दया अञ्ञत्र अनुकम्पाति ठपेत्वा अनुद्दयञ्च अनुकम्पञ्च। अत्तनो अत्थाय एव हि एवरूपो पुग्गलो न सेवितब्बो। अनुद्दयानुकम्पावसेन पन तं उपसङ्कमितुं वट्टति।&lt;br&gt;&#xA;१२२. सदिसो होतीति समानो होति। सीलसामञ्ञगतानं सतन्ति सीलेन समानभावं गतानं सन्तानम्। सीलकथा च नो भविस्सतीति एवं समानसीलानं अम्हाकं सीलमेव आरब्भ कथा भविस्सति। सा च नो फासु भविस्सतीति सा च सीलकथा अम्हाकं फासुविहारो सुखविहारो भविस्सति। सा च नो पवत्तिनी भविस्सतीति सा च अम्हाकं कथा दिवसम्पि कथेन्तानं पवत्तिनी भविस्सति, न पटिहञ्ञिस्सति। द्वीसु हि सीलवन्तेसु एकेन सीलस्स वण्णे कथिते इतरो अनुमोदति; तेन तेसं कथा फासु चेव होति, पवत्तिनी च। एकस्मिं पन दुस्सीले सति दुस्सीलस्स सीलकथा दुक्कथाति नेव सीलकथा होति, न फासु होति, न पवत्तिनी। समाधिपञ्ञाकथासुपि एसेव नयो। द्वे हि समाधिलाभिनो समाधिकथं, सप्पञ्ञा च पञ्ञाकथं कथेन्ता, रत्तिं वा दिवसं वा अतिक्कन्तम्पि न जानन्ति।&lt;br&gt;&#xA;१२३. सक्कत्वा गरुं कत्वाति सक्कारञ्चेव गरुकारञ्च करित्वा। अधिको होतीति अतिरेको होति। सीलक्खन्धन्ति सीलरासिम्। परिपूरेस्सामीति तं अतिरेकसीलं पुग्गलं निस्साय अत्तनो अपरिपूरं सीलरासिं परिपूरं करिस्सामि। तत्थ तत्थ पञ्ञाय अनुग्गहेस्सामीति एत्थ सीलस्स असप्पाये अनुपकारधम्मे वज्जेत्वा सप्पाये उपकारधम्मे सेवन्तो तस्मिं तस्मिं ठाने सीलक्खन्धं पञ्ञाय अनुग्गण्हाति नाम। समाधिपञ्ञाक्खन्धेसुपि एसेव नयो।&lt;br&gt;&#xA;१२४. जिगुच्छितब्बादीसु – जिगुच्छितब्बोति गूथं विय जिगुच्छितब्बो। अथ खो नन्ति अथ खो अस्स। कित्तिसद्दोति कथासद्दो। एवमेवन्ति एत्थ गूथकूपो विय दुस्सील्यं दट्ठब्बम्। गूथकूपे पतित्वा ठितो धमनीअहि विय दुस्सीलपुग्गलो। गुथकूपतो उद्धरियमानेन तेन अहिना पुरिसस्स सरीरं आरुळ्हेनापि अदट्ठभावो विय दुस्सीलं सेवमानस्सापि तस्स किरियाय कारणभावो सरीरं गूथेन मक्खेत्वा अहिनो गतकालो विय दुस्सीलं सेवमानस्स पापकित्तिसद्दस्स अब्भुग्गमनकालो वेदितब्बो।&lt;br&gt;&#xA;१२५. तिन्दुकालातन्ति तिन्दुकरुक्खअलातम्। भिय्योसो मत्ताय चिच्चिटायतीति तञ्हि झायमानं पकतियापि पपटिकायो मुञ्चन्तं चिच्चिटायति चिटिचिटाति सद्दं करोति। घट्टितं पन अधिमत्तं करोतीति अत्थो। एवमेवन्ति एवमेवं कोधनो अत्तनो धम्मतायपि उद्धतो चण्डिकतो हुत्वा चरति। अप्पमत्तकं पन वचनं वुत्तकाले ‘मादिसं नाम एवं वदती’ति अतिरेकतरं उद्धतो चण्डिकतो हुत्वा चरति। गूथकूपोति गूथपुण्णकूपो, गूथरासियेव वा। ओपम्मसंसन्दनं पनेत्थ पुरिमनयेनेव वेदितब्बम्। तस्मा एवरूपो पुग्गलो अज्झुपेक्खितब्बो, न सेवितब्बोति यस्मा कोधनो अतिसेवियमानोपि अतिउपसङ्कमियमानोपि कुज्झतियेव, ‘किं इमिना’ति पटिक्कमन्तोपि कुज्झतियेव, तस्मा पलालग्गि विय अज्झुपेक्खितब्बो, न सेवितब्बो। किं वुत्तं होति? यो हि पलालग्गिं अतिउपसङ्कमित्वा तप्पति, तस्स सरीरं झायति। यो अतिपटिक्कमित्वा तप्पति, तस्स सीतं न वूपसम्मति। अनुपसङ्कमित्वा अपटिक्कमित्वा पन मज्झत्तभावेन तप्पेन्तस्स सीतं वूपसम्मति, कायोपि न डय्हति। तस्मा पलालग्गि विय कोधनो पुग्गलो मज्झत्तभावेन अज्झुपेक्खितब्बो, न सेवितब्बो, न भजितब्बो, न पयिरुपासितब्बो।&lt;br&gt;&#xA;१२६. कल्याणमित्तोति सुचिमित्तो। कल्याणसहायोति सुचिसहायो। सहायोति सहगामी सद्धिंचरो। कल्याणसम्पवङ्कोति कल्याणेसु सुचिपुग्गलेसु सम्पवङ्को, तन्निन्नतप्पोणतप्पब्भारमानसोति अत्थो।&lt;br&gt;&#xA;१२७. सीलेसु परिपूरकारीतिआदीसु – सीलेसु परिपूरकारिनोति एते अरियसावका यानि तानि मग्गब्रह्मचरियस्स आदिभूतानि, आदिब्रह्मचरियकानि, पाराजिकसङ्खातानि चत्तारि महासीलसिक्खापदानि, तेसं अवीतिक्कमनतो यानि खुद्दानुखुद्दकानि आपज्जन्ति, तेहि च वुट्ठानतो सीलेसु यं कत्तब्बं, तं परिपूरं समत्तं करोन्तीति ‘सीलेसु परिपूरकारिनो’ति वुच्चन्ति। समाधिपारिबन्धकानं पन कामरागब्यापादानं, पञ्ञापारिबन्धकस्स च सच्चपटिच्छादकस्स मोहस्स असमूहतत्ता, समाधिं पञ्ञञ्च भावेन्तापि समाधिपञ्ञासु यं कत्तब्बं तं मत्तसो पमाणेन पदेसमत्तमेव करोन्तीति समाधिस्मिं पञ्ञाय च मत्तसो कारिनोति वुच्चन्ति। इमिना उपायेन इतरेसुपि द्वीसु नयेसु अत्थो वेदितब्बो।&lt;br&gt;&#xA;तत्रायं अपरोपि सुत्तन्तनयो –&lt;br&gt;&#xA;‘‘इध, भिक्खवे, भिक्खु सीलेसु परिपूरकारी होति, समाधिस्मिं मत्तसो कारी, पञ्ञाय मत्तसो कारी। सो यानि तानि खुद्दानुखुद्दकानि सिक्खापदानि तानि आपज्जतिपि, वुट्ठातिपि। तं किस्स हेतु? न हि मेत्थ, भिक्खवे, अभब्बता वुत्ता। यानि च खो तानि सिक्खापदानि आदिब्रह्मचरियकानि ब्रह्मचरियसारुप्पानि, तत्थ धुवसीलो च होति, ठितसीलो च, समादाय सिक्खति सिक्खापदेसु। सो तिण्णं संयोजनानं परिक्खया सोतापन्नो होति, अविनिपातधम्मो नियतो सम्बोधिपरायणो। इध पन, भिक्खवे, भिक्खु सीलेसु…पे॰… सो तिण्णं संयोजनानं परिक्खया, रागदोसमोहानं तनुत्ता, सकदागामी होति; सकिदेव इमं लोकं आगन्त्वा दुक्खस्सन्तं करोति। इध पन, भिक्खवे, भिक्खु सीलेसु परिपूरकारी होति, समाधिस्मिं परिपूरकारी, पञ्ञाय मत्तसो कारी। सो यानि तानि…पे॰… सिक्खति सिक्खापदेसु। सो पञ्चन्नं ओरम्भागियानं…पे॰… अनावत्तिधम्मो तस्मा लोका। इध पन, भिक्खवे , भिक्खु सीलेसु परिपूरकारी, समाधिस्मिं परिपूरकारी, पञ्ञाय परिपूरकारी। सो यानि तानि खुद्दानुखुद्दकानि…पे॰… सिक्खति सिक्खापदेसु। सो आसवानं खया…पे॰… उपसम्पज्ज विहरती’’ति (अ॰ नि॰ ३.८७)।&lt;br&gt;&#xA;१३०. सत्थारनिद्देसे – परिञ्ञं पञ्ञपेतीति पहानं समतिक्कमं पञ्ञपेति। तत्राति तेसु तीसु जनेसु। तेन दट्ठब्बोति तेन पञ्ञापनेन सो सत्था रूपावचरसमापत्तिया लाभीति दट्ठब्बोति अत्थो। दुतियवारेपि एसेव नयो। सम्मासम्बुद्धो सत्था तेन दट्ठब्बोति तेन तित्थियेहि असाधारणेन पञ्ञापनेन अयं ततियो सत्था सब्बञ्ञुबुद्धो दट्ठब्बो। तित्थिया हि कामानं परिञ्ञं पञ्ञपेन्ता रूपभवं वक्खन्ति। रूपानं परिञ्ञं पञ्ञपेन्ता अरूपभवं वक्खन्ति। वेदनानं परिञ्ञं पञ्ञपेन्ता असञ्ञभवं वक्खन्ति। सम्मा पञ्ञपेन्ता ‘एवं पञ्ञपेय्युं’, नो च सम्मा पञ्ञपेतुं सक्कोन्ति। सम्मासम्बुद्धो पन कामानं परिञ्ञं पहानं अनागामिमग्गेन पञ्ञपेति । रूपवेदनानं परिञ्ञं पहानं अरहत्तमग्गेन पञ्ञपेति। इमे तयो सत्थारोति इमे द्वे जना बाहिरका, एको सम्मासम्बुद्धोति – इमस्मिं लोके तयो सत्थारो नाम।&lt;br&gt;&#xA;१३१. दुतिये सत्थारनिद्देसे – दिट्ठे चेव धम्मेति इमस्मिं अत्तभावे। अत्तानं सच्चतो थेततो पञ्ञपेतीति ‘‘अत्ता नामेको अत्थि निच्चो धुवो सस्सतो’’ति भूततो थिरतो पञ्ञपेति। अभिसम्परायञ्चाति अपरस्मिं अत्तभावे एवमेव पञ्ञपेति। सेसमेत्थ वुत्तनयेनेव वेदितब्बन्ति।&lt;br&gt;&#xA;तिकनिद्देसवण्णना।&lt;br&gt;&#xA;४. चतुक्कनिद्देसवण्णना&lt;br&gt;&#xA;१३२. चतुक्कनिद्देसे – असप्पुरिसोति लामकपुरिसो। पाणं अतिपातेतीति पाणातिपाती। अदिन्नं आदियतीति अदिन्नादायी। कामेसु मिच्छा चरतीति कामेसुमिच्छाचारी। मुसा वदतीति मुसावादी। सुरामेरयमज्जपमादे तिट्ठतीति सुरामेरयमज्जपमादट्ठायी।&lt;br&gt;&#xA;१३३. पाणातिपाते समादपेतीति यथा पाणं अतिपातेति, तथा नं तत्थ गहणं गण्हापेति। सेसेसुपि एसेव नयो। अयं वुच्चतीति अयं एवरूपो पुग्गलो यस्मा सयं कतेन च दुस्सील्येन समन्नागतो यञ्च समादपितेन कतं, ततो उपड्ढस्स दायादो, तस्मा असप्पुरिसेन असप्पुरिसतरोति वुच्चति। सप्पुरिसोति उत्तमपुरिसो।&lt;br&gt;&#xA;१३५. सप्पुरिसेन सप्पुरिसतरोति अत्तना कतेन सुसील्येन समन्नागतत्ता यञ्च समादपितो करोति। ततो उपड्ढस्स दायादत्ता उत्तमपुरिसेन उत्तमपुरिसतरो।&lt;br&gt;&#xA;१३६. पापोति अकुसलकम्मपथसङ्खातेन दसविधेन पापेन समन्नागतो।&lt;br&gt;&#xA;१३८. कल्याणोति कुसलकम्मपथसङ्खातेन दसविधेन कल्याणधम्मेन समन्नागतो सुद्धको भद्रको। सेसमेत्थ हेट्ठा वुत्तनयत्ता उत्तानत्थमेव।&lt;br&gt;&#xA;१४०. पापधम्मादीसु – पापो धम्मो अस्साति पापधम्मो। कल्याणो धम्मो अस्साति कल्याणधम्मो। सेसमेत्थ उत्तानत्थमेव।&lt;br&gt;&#xA;१४४. सावज्जादीसु – सावज्जोति सदोसो। सावज्जेन कायकम्मेनाति सदोसेन पाणातिपातादिना कायकम्मेन। इतरेसुपि एसेव नयो। अयं वुच्चतीति अयं एवरूपो पुग्गलो तीहि द्वारेहि आयूहनकम्मस्स सदोसत्ता, गूथकुणपादिभरितो पदेसो विय सावज्जोति वुच्चति।&lt;br&gt;&#xA;१४५. सावज्जेन बहुलन्ति यस्स सावज्जमेव कायकम्मं बहु होति, अप्पं अनवज्जं; सो सावज्जेन बहुलं कायकम्मेन समन्नागतो, अप्पं अनवज्जेनाति वुच्चति। इतरेसुपि एसेव नयो। को पन एवरूपो होतीति? यो गामधम्मताय वा निगमधम्मताय वा कदाचि करहचि उपोसथं समादियति, सीलानि पूरेति। अयं वुच्चतीति अयं एवरूपो पुग्गलो तीहि द्वारेहि आयूहनकम्मेसु सावज्जस्सेव बहुलताय अनवज्जस्स अप्पताय वज्जबहुलोति वुच्चति।&lt;br&gt;&#xA;यथा हि एकस्मिं पदेसे दुब्बण्णानि दुग्गन्धानि पुप्फानि रासिकतानस्सु, तेसं उपरि तहं तहं अतिमुत्तकवस्सिकपाटलानि पतितानि भवेय्युम्। एवरूपो अयं पुग्गलो वेदितब्बो। यथा पन एकस्मिं पदेसे अतिमुत्तकवस्सिकपाटलानि रासिकतानस्सु, तेसं उपरि तहं तहं दुब्बण्णदुग्गन्धानि बदरपुप्फादीनि पतितानि भवेय्युम्। एवरूपो ततियो पुग्गलो वेदितब्बो। चतुत्थो पन तीहिपि द्वारेहि आयूहनकम्मस्स निद्दोसत्ता, चतुमधुरभरितसुवण्णपाति विय दट्ठब्बो। तेसु पठमो अन्धबालपुथुज्जनो। दुतियो अन्तरन्तरा कुसलस्स कारको लोकियपुथुज्जनो। ततियो सोतापन्नो सकदागामिअनागामिनोपि एतेनेव सङ्गहिता। चतुत्थो खीणासवो। सो हि एकन्तेन अनवज्जोयेव। अयं अङ्गुत्तरट्ठकथायो।&lt;br&gt;&#xA;१४८. उग्घटितञ्ञूआदीसु – उग्घटितञ्ञूति एत्थ उग्घटितं नाम ञाणुग्घाटनं, ञाणे उग्घटितमत्तेयेव जानातीति अत्थो। सह उदाहटवेलायाति उदाहारे उदाहटमत्तेयेव। धम्माभिसमयोति चतुसच्चधम्मस्स ञाणेन सद्धिं अभिसमयो। अयं वुच्चतीति अयं ‘चत्तारो सतिपट्ठाना’तिआदिना नयेन संखित्तेन मातिकाय ठपियमानाय देसनानुसारेन ञाणं पेसेत्वा अरहत्तं गण्हितुं समत्थो पुग्गलो उग्घटितञ्ञूति वुच्चति।&lt;br&gt;&#xA;१४९. विपञ्चितं वित्थारितमेव अत्थं जानातीति विपञ्चितञ्ञू। अयं वुच्चतीति अयं सङ्खित्तेन मातिकं ठपेत्वा वित्थारेन अत्थे भाजियमाने अरहत्तं पापुणितुं समत्थो पुग्गलो विपञ्चितञ्ञूति वुच्चति।&lt;br&gt;&#xA;१५०. उद्देसादीहि नेतब्बोति नेय्यो। अनुपुब्बेन धम्माभिसमयो होतीति अनुक्कमेन अरहत्तप्पत्ति।&lt;br&gt;&#xA;१५१. ब्यञ्जनपदमेव परमं अस्साति पदपरमो। न ताय जातिया धम्माभिसमयो होतीति न तेन अत्तभावेन झानं वा विपस्सनं वा मग्गं वा फलं वा निब्बत्तेतुं सक्कोतीति अत्थो।&lt;br&gt;&#xA;१५२. युत्तपटिभानादीसु – पटिभानं वुच्चति ञाणम्पि, ञाणस्स उपट्ठितवचनम्पि। तं इध अधिप्पेतम्। अत्थयुत्तं कारणयुत्तञ्च पटिभानमस्साति युत्तप्पटिभानो। पुच्छितानन्तरमेव सीघं ब्याकातुं असमत्थताय नो मुत्तं पटिभानमस्साति नो मुत्तप्पटिभानो। इमिना नयेन सेसा वेदितब्बा। एत्थ पन पठमो – किञ्चि कालं वीमंसित्वा युत्तमेव पेक्खति, तिपिटकचूळनागत्थेरो विय। सो किर पञ्हं पुट्ठो परिग्गहेत्वा युत्तपयुत्तकारणमेव कथेति।&lt;br&gt;&#xA;दुतियो – पुच्छानन्तरमेव येन वा तेन वा वचनेन पटिबाहति, वीमंसित्वापि च युत्तं न पेक्खति चतुनिकायिकपण्डिततिस्सत्थेरो विय। सो किर पञ्हं पुट्ठो पञ्हपरियोसानम्पि नागमेति, यं वा तं वा कथेतियेव। वचनत्थं पनस्स वीमंसियमानं कत्थचि न लग्गति।&lt;br&gt;&#xA;ततियो – पुच्छासमकालमेव युत्तं पेक्खति, तङ्खणञ्ञेव वचनं ब्याकरोति तिपिटकचूळाभयत्थेरो विय। सो किर पञ्हं पुट्ठो सीघमेव कथेति, युत्तपयुत्तकारणो च होति।&lt;br&gt;&#xA;चतुत्थो – पुट्ठो समानो नेव युत्तं पेक्खति , न येन वा तेन वा पटिबाहितुं सक्कोति तिब्बन्धकारनिमुग्गो विय होति लाळुदायित्थेरो विय।&lt;br&gt;&#xA;१५६. धम्मकथिकेसु – अप्पञ्च भासतीति सम्पत्तपरिसाय थोकमेव कथेति। असहितञ्चाति कथेन्तो च पन न अत्थयुत्तं कारणयुत्तं कथेति। परिसा चस्स न कुसला होतीति सोतुं निसिन्नपरिसा चस्स युत्तायुत्तं कारणाकारणं सिलिट्ठासिलिट्ठं न जानातीति अत्थो। एवरूपोति अयं एवंजातिको बालधम्मकथिको। एवंजातिकाय बालपरिसाय धम्मकथिकोत्वेव नामं लभति। इमिना नयेन सब्बत्थ अत्थो वेदितब्बो। एत्थ च द्वेयेव जना सभावधम्मकथिका, इतरे पन धम्मकथिकानं अन्तरे पविट्ठत्ता एवं वुत्ता।&lt;br&gt;&#xA;१५७. वलाहकूपमेसु वलाहकाति मेघा। गज्जिताति थनिता। तत्थ गज्जित्वा नो वस्सनभावो नाम पापको। मनुस्सा हि यथा देवो गज्जति ‘सुवुट्ठिका भविस्सती’ति बीजानि नीहरित्वा वपन्ति। अथ देवे अवस्सन्ते खेत्ते बीजानि खेत्तेयेव नस्सन्ति, गेहे बीजानि गेहेयेव नस्सन्तीति दुब्भिक्खं होति। नो गज्जित्वा वस्सनभावोपि पापकोव। मनुस्सा हि ‘इमस्मिं काले दुब्बुट्ठिका भविस्सती’ति निन्नट्ठानेसुयेव वप्पं करोन्ति। अथ देवो वस्सित्वा सब्बबीजानि महासमुद्दं पापेति, दुब्भिक्खमेव होति। गज्जित्वा वस्सनभावो पन भद्दको। तदा हि सुभिक्खं होति। नो गज्जित्वा नो वस्सनभावो एकन्तपापकोव।&lt;br&gt;&#xA;भासिता होति नो कत्ताति ‘इदानि गन्थधुरं पूरेस्सामि, वासधुरं पूरेस्सामी’ति कथेतियेव, न पन उद्देसं गण्हाति, न कम्मट्ठानं भावेति।&lt;br&gt;&#xA;कत्ता होति नो भासिताति ‘गन्थधुरं वा पूरेस्सामि वासधुरं वा’ति न भासति। सम्पत्ते पन काले तमत्थं सम्पादेति। इमिना नयेन इतरेपि वेदितब्बा। सब्बं पनेतं पच्चयदायकेनेव कथितम्। एको हि ‘असुकदिवसे नाम दानं दस्सामी’ति सङ्घं निमन्तेति, सम्पत्तकाले नो करोति। अयं पुग्गलो पुञ्ञेन परिहायति, भिक्खुसङ्घोपि लाभेन परिहायति । अपरो सङ्घं अनिमन्तेत्वाव सक्कारं कत्वा ‘भिक्खू आनेस्सामी’ति न लभति, सब्बे अञ्ञत्थ निमन्तिता होन्ति। अयम्पि पुञ्ञेन परिहायति , सङ्घोपि तेन लाभेन परिहायति। अपरो पठमं सङ्घं निमन्तेत्वा, पच्छा सक्कारं कत्वा दानं देति, अयं किच्चकारी होति। अपरो नेव सङ्घं निमन्तेति, न दानं देति, अयं ‘पापपुग्गलो’ति वेदितब्बो।&lt;br&gt;&#xA;१५८. मूसिकूपमेसु – गाधं कत्ता नो वसिताति अत्तनो आसयं बिलं कूपं खणति, नो तत्थ वसति, किस्मिञ्चिदेव ठाने वसति, एवं बिळारादिअमित्तवसं गच्छति। खत्तातिपि पाठो। वसिता नो गाधं कत्ताति सयं न खणति, परेन खते बिले वसति, एवं जीवितं रक्खति। ततिया द्वेपि करोन्ती, जीवितं रक्खति। चतुत्था द्वेपि अकरोन्ती अमित्तवसं गच्छति। इमाय पन उपमाय उपमितेसु पुग्गलेसु पठमो यथा सा मूसिका गाधं खणति, एवं नवङ्गं सत्थुसासनं उग्गण्हाति। यथा पन सा तत्थ न वसति, किस्मिञ्चिदेव ठाने वसन्ती, अमित्तवसं गच्छति; तथा अयम्पि परियत्तिवसेन ञाणं पेसेत्वा चतुसच्चधम्मं न पटिविज्झति, लोकामिसट्ठानेसुयेव चरन्तो मच्चुमारकिलेसमारदेवपुत्तमारसङ्खातानं अमित्तानं वसं गच्छति। दुतियो यथा सा मूसिका गाधं न खणति, एवं नवङ्गं सत्थुसासनं न उग्गण्हाति। यथा पन परेन खतबिले वसन्ती जीवितं रक्खति; एवं परस्स कथं सुत्वा चतुसच्चधम्मं पटिविज्झित्वा तिण्णं मारानं वसं अतिक्कमति। इमिना नयेन ततियचतुत्थेसुपि ओपम्मसंसन्दनं वेदितब्बम्।&lt;br&gt;&#xA;१५९. अम्बूपमेसु – आमं पक्कवण्णीति अन्तो आमं बहि पक्कसदिसम्। पक्कं आमवण्णीति अन्तो पक्कं बहि आमसदिसम्। सेसद्वयेसुपि एसेव नयो। तत्थ यथा अम्बे अपक्कभावो आमता होति, एवं पुग्गलेपि पुथुज्जनभावो आमता, अरियभावो पक्कता। यथा च तत्थ पक्कसदिसता पक्कवण्णिता; एवं पुग्गलेपि अरियानं अभिक्कमनादिसदिसता पक्कवण्णिताति – इमिना नयेन उपमितपुग्गलेसु ओपम्मसंसन्दनं वेदितब्बम्।&lt;br&gt;&#xA;१६०. कुम्भूपमेसु – कुम्भोति घटो। तुच्छोति अन्तो रित्तो। पिहितोति पिदहित्वा ठपितो। पुरोति अन्तो पुण्णो। विवटोति विवरित्वा ठपितो। उपमितपुग्गलेसु पनेत्थ अन्तो गुणसारविरहितो तुच्छो बाहिरसोभनताय पिहितो पुग्गलो वेदितब्बो। सेसेसुपि एसेव नयो।&lt;br&gt;&#xA;१६१. उदकरहदूपमेसु – उदकरहदो ताव जण्णुमत्तेपि उदके सति पण्णरससम्भिन्नवण्णत्ता वा बहलत्ता वा उदकस्स अपञ्ञायमानतलो उत्तानो गम्भीरोभासो नाम होति। तिपोरिस चतुपोरिसेपि पन उदके सति अच्छत्ता उदकस्स पञ्ञायमानतलो गम्भीरो उत्तानोभासो नाम होति। उभयकारणसम्भावतो पन इतरे द्वे वेदितब्बा। पुग्गलोपि किलेसुस्सदभावतो गुणगम्भीरताय च अभावतो गुणगम्भीरानं सदिसेहि अभिक्कमादीहि युत्तो उत्तानो गम्भीरोभासो नाम। इमिना नयेन सेसापि वेदितब्बा।&lt;br&gt;&#xA;१६२. बलीबद्दूपमेसु – बलीबद्दो ताव यो अत्तनो गोगणं घट्टेति उब्बेजेति, परगोगणे पन सोरतो सुखसीलो होति – अयं सकगवचण्डो नो परगवचण्डो नाम। पुग्गलोपि अत्तनो परिसं घट्टेन्तो विज्झन्तो फरुसेन समुदाचरन्तो, परपरिसाय पन सोरच्चं निवातवुत्तितं आपज्जन्तो सकगवचण्डो होति नो परगवचण्डो नामाति। इमिना नयेन सेसापि वेदितब्बा। निद्देसवारे पनेत्थ उब्बेजिता होतीति घट्टेत्वा विज्झित्वा उब्बेगप्पत्तं करोतिच्चेव अत्थो।&lt;br&gt;&#xA;१६३. आसीविसूपमेसु – आसीविसो ताव यस्स विसं आसुं आगच्छति सीघं फरति; घोरं पन न होति, चिरकालं न पीळेति – अयं आगतविसो नो घोरविसो। सेसपदेसुपि एसेव नयो। पुग्गलविभाजनं पन उत्तानत्थमेव।&lt;br&gt;&#xA;१६४. अननुविच्च अपरियोगाहेत्वा अवण्णारहस्स वण्णं भासिता होतीतिआदीसु अननुविच्चाति अतुलयित्वा, अपरिग्गण्हित्वा। अपरियोगाहेत्वाति पञ्ञाय गुणे अनोगाहेत्वा।&lt;br&gt;&#xA;१६६. भूतं तच्छन्ति विज्जमानतो भूतं, अविपरीततो तच्छम्। कालेनाति युत्तपयुत्तकालेन। तत्र कालञ्ञू होतीति यमिदं कालेनाति वुत्तम्। तत्र यो पुग्गलो कालञ्ञू होति, कालं जानाति, तस्स पञ्हस्स वेय्याकरणत्थाय ‘‘इमस्मिं काले पुच्छितेनापि मया न कथेतब्बा, इमस्मिं काले कथेतब्बा’’ति – अयं कालेन भणति नाम। उपेक्खको विहरतीति मज्झत्तभूताय उपेक्खाय ठितो हुत्वा विहरति। सेसं सब्बत्थ उत्तानत्थमेव।&lt;br&gt;&#xA;१६७. उट्ठानफलूपजीवीतिआदीसु – यो उट्ठानवीरियेनेव दिवसं वीतिनामेत्वा तस्स निस्सन्दफलमत्तं किञ्चिदेव लभित्वा जीविकं कप्पेति, तं पन उट्ठानं आगम्म किञ्चि पुञ्ञफलं न पटिलभति, तं सन्धाय यस्स पुग्गलस्स उट्ठहतोतिआदि वुत्तम्। ततूपरि देवाति ततो उपरि ब्रह्मकायिकादयो देवा। तेसञ्हि उट्ठानवीरियेन किच्चं नाम नत्थि। पुञ्ञफलमेव उपजीवन्ति। पुञ्ञवतो चाति इदं पुञ्ञवन्ते खत्तियब्राह्मणादयो चेव भुम्मदेवे आदिं कत्वा निम्मानरतिपरियोसाने देवे च सन्धाय वुत्तम्। सब्बेपि हेते वायामफलञ्चेव पुञ्ञफलञ्च अनुभवन्ति। नेरयिका पन नेव उट्ठानेन आजीवं उप्पादेतुं सक्कोन्ति, नापि नेसं पुञ्ञफलेन कोचि आजीवो उप्पज्जति।&lt;br&gt;&#xA;१६८. तमादीसु – ‘‘नीचे कुले पच्चाजातो’’तिआदिकेन तमेन युत्तोति तमो। कायदुच्चरितादीहि पुन निरयतमूपगमनतो तमपरायणो। नेसादकुलेति मिगलुद्दकादीनं कुले। वेनकुलेति विलीवकारकुले। रथकारकुलेति चम्मकारकुले। पुक्कुसकुलेति पुप्फछड्डककुले। कसिरवुत्तिकेति दुक्खवुत्तिके। दुब्बण्णोति पंसुपिसाचको विय झामखाणुवण्णो। दुद्दसिकोति विजातमातुयापि अमनापदस्सनो। ओकोटिमकोति लकुण्डको। काणोति एकक्खिकाणो वा उभयक्खिकाणो वा। कुणीति एकहत्थकुणी वा उभयहत्थकुणी वा। खञ्जोति एकपादखञ्जो वा उभयपादखञ्जो वा। पक्खहतोति हतपक्खो पीठसप्पी। पदीपेय्यस्साति तेलकपल्लकादिनो पदीपूपकरणस्स। एवं पुग्गलो तमो होति तमपरायणोति एत्थ एको पुग्गलो बहिद्धा आलोकं अदिस्वा मातुकुच्छिस्मिञ्ञेव कालं कत्वा अपायेसु निब्बत्तन्तो सकलेपि कप्पे संसरति। सोपि तमो तमपरायणोव। सो पन कुहकपुग्गलो भवेय्य। कुहकस्स हि एवरूपा निब्बत्ति होतीति वुत्तम्।&lt;br&gt;&#xA;एत्थ च नीचे कुले पच्चाजातो होति चण्डालकुले वातिआदीहि आगमनविपत्ति चेव पुब्बुप्पन्नपच्चयविपत्ति च दस्सिता। दलिद्देतिआदीहि पवत्तिपच्चयविपत्ति। कसिरवुत्तिकेतिआदीहि आजीवुपायविपत्ति। दुब्बण्णोतिआदीहि रूपविपत्ति। बह्वाबाधोतिआदीहि दुक्खकारणसमायोगो। न लाभीतिआदीहि सुखकारणविपत्ति चेव उपभोगविपत्ति च। कायेन दुच्चरितन्तिआदीहि तमपरायणभावस्स कारणसमायोगो। कायस्स भेदातिआदीहि सम्परायिकतमूपगमो। सुक्कपक्खो वुत्तपटिपक्खनयेन वेदितब्बो।&lt;br&gt;&#xA;अपिचेत्थ तिविधाय कुलसम्पत्तिया पच्चाजातिआदिकेन जोतिना युत्ततो जोति, आलोकभूतोति वुत्तं होति। कायसुचरितादीहि पन सग्गूपपत्तिजोतिभावूपगमनतो जोतिपरायणो। खत्तियमहासालकुले वातिआदीसु खत्तियमहासालाति खत्तिया महासारा महासारप्पत्ता खत्तिया। येसञ्हि खत्तियानं हेट्ठिमन्तेन कोटिसतं निधानगतं होति, तयो कहापणकुम्भा वळञ्जनत्थाय गेहमज्झे रासिं कत्वा ठपिता होन्ति, ते खत्तियमहासाला नाम। येसं ब्राह्मणानं असीतिकोटिधनं निहितं होति, दियड्ढो कहापणकुम्भो वळञ्जनत्थाय गेहमज्झे रासिं कत्वा ठपितो होति, ते ब्राह्मणमहासाला नाम। येसं गहपतीनं चत्तालीसकोटिधनं निहितं होति, कहापणकुम्भो वळञ्जत्थाय गेहमज्झे रासिं कत्वा ठपितो होति, ते गहपतिमहासाला नाम। तेसं कुलेति अत्थो। अड्ढेति इस्सरे। निधानगतधनस्स महन्तताय महद्धने। सुवण्णरजतभाजनादीनं उपभोगभण्डानं महन्तताय महाभोगे। निधानगतस्स जातरूपरजतस्स पहूतताय पहूतजातरूपरजते। वित्तूपकरणस्स तुट्ठिकरणस्स पहूतताय पहूतवित्तूपकरणे। गोधनादीनञ्च सत्तविधधञ्ञानञ्च पहूतताय पहूतधनधञ्ञे। अभिरूपोति सुन्दररूपो। दस्सनीयोति अञ्ञं कम्मं पहाय दिवसम्पि पस्सितब्बयुत्तो। पासादिकोति दस्सनेनेव चित्तपसादावहो। परमायाति उत्तमाय। वण्णपोक्खरतायाति पोक्खरवण्णताय। पोक्खरं वुच्चति सरीरम्। तस्स वण्णसम्पत्तियाति अत्थो। समन्नागतोति उपेतो।&lt;br&gt;&#xA;१६९. ओणतोणतादीसु – दिट्ठधम्मिकाय वा सम्परायिकाय वा सम्पत्तिया विरहितो ओणतो। नीचो, लामकोति अत्थो। तब्बिपक्खतो उण्णतो। उच्चो, उग्गतोति अत्थो। सेसमेत्थ तमादीसु वुत्तनयेनेव वेदितब्बम्। अपिच – ओणतोणतोति इदानि नीचो, आयतिम्पि नीचोव भविस्सति। ओणतुण्णतोति इदानि नीचो, आयतिं उच्चो भविस्सति। उण्णतोणतोति इदानि उच्चो, आयतिं नीचो भविस्सति। उण्णतुण्णतोति इदानि उच्चो, आयतिम्पि उच्चोव भविस्सतीति।&lt;br&gt;&#xA;१७०. रुक्खूपमेसु – रुक्खो ताव फेग्गुसारपरिवारोति वनजेट्ठकरुक्खो सयं फेग्गु होति , परिवाररुक्खा पनस्स सारा होन्ति। इमिना नयेन सेसा वेदितब्बा। पुग्गलेसु पन सीलसारविरहतो फेग्गुता, सीलाचारसमन्नागमेन च सारता वेदितब्बा।&lt;br&gt;&#xA;१७१. रूपप्पमाणादीसु – सम्पत्तियुत्तं रूपं पमाणं करोतीति रूपप्पमाणो। तत्थ पसादं जनेतीति रूपप्पसन्नो। कित्तिसद्दभूतं घोसं पमाणं करोतीति घोसप्पमाणो। आरोहं वातिआदीसु पन – आरोहन्ति उच्चत्तनम्। परिणाहन्ति किसथूलभावापगतं परिक्खेपसम्पत्तिम्। सण्ठानन्ति अङ्गपच्चङ्गानं दीघरस्सवट्टतादियुत्तट्ठानेसु तथाभावम्। पारिपूरिन्ति यथावुत्तप्पकारानं अनूनतं, लक्खणपरिपुण्णभावं वा। परवण्णनायाति परेहि परम्मुखा निच्छारिताय गुणवण्णनाय। परथोमनायाति परेहि थुतिवसेन गाथादिउपनिबन्धनेन वुत्ताय थोमनाय। परपसंसनायाति परेहि सम्मुखा वुत्ताय पसंसाय। परवण्णहारिकायाति परम्परथुतिवसेन परेहि पवत्तिताय वण्णहरणाय।&lt;br&gt;&#xA;१७२. चीवरलूखन्ति चीवरस्स दुब्बण्णादिभावेन लूखतम्। पत्तलूखन्ति भाजनस्स वण्णसण्ठानवत्थूहि लूखतम्। सेनासनलूखन्ति नाटकादिसम्पत्तिविरहेन सेनासनस्स लूखतम्। विविधन्ति अचेलकादिभावेन अनेकप्पकारम्। दुक्करकारिकन्ति सरीरतापनम्।&lt;br&gt;&#xA;अपरो नयो – इमेसु हि चतूसु पुग्गलेसु रूपे पमाणं गहेत्वा पसन्नो रूपप्पमाणो नाम। रूपप्पसन्नोति तस्सेव अत्थवचनम्। घोसे पमाणं गहेत्वा पसन्नो घोसप्पमाणो नाम। चीवरलूखपत्तलूखेसु पमाणं गहेत्वा पसन्नो लूखप्पमाणो नाम। धम्मे पमाणं गहेत्वा पसन्नो धम्मप्पमाणो नाम। इतरानि तेसंयेव अत्थवचनानि। सब्बसत्ते च तयो कोट्ठासे कत्वा द्वे कोट्ठासा रूपप्पमाणा, एको न रूपप्पमाणो। पञ्च कोट्ठासे कत्वा चत्तारो कोट्ठासा घोसप्पमाणा, एको न घोसप्पमाणो। दस कोट्ठासे कत्वा नव कोट्ठासा लूखप्पमाणा, एको न लूखप्पमाणो। सतसहस्सं कोट्ठासे कत्वा पन एको कोट्ठासोव धम्मप्पमाणो, सेसा न धम्मप्पमाणा। एवमयं चतुप्पमाणो लोकसन्निवासो।&lt;br&gt;&#xA;एतस्मिं चतुप्पमाणे लोकसन्निवासे बुद्धेसु अप्पसन्ना मन्दा, पसन्नाव बहुका। रूपप्पमाणस्स हि बुद्धरूपतो उत्तरि पसादावहं रूपं नाम नत्थि। घोसप्पमाणस्स बुद्धानं कित्तिघोसतो उत्तरि पसादावहो घोसो नाम नत्थि। लूखप्पमाणस्स कासिकानि वत्थानि महारहानि कञ्चनभाजनानि तिण्णं उतूनं अनुच्छविके सब्बसम्पत्तियुत्ते पासादवरे पहाय पंसुकूलचीवरसेलमयपत्तरुक्खमूलादिसेनासनसेविनो बुद्धस्स भगवतो लूखतो उत्तरि पसादावहं अञ्ञं लूखं नाम नत्थि। धम्मप्पमाणस्स सदेवके लोके असाधारणसीलादिगुणस्स तथागतस्स सीलादिगुणतो उत्तरि पसादावहो अञ्ञो सीलादिगुणो नाम नत्थि। इति भगवा इमं चतुप्पमाणिकं लोकसन्निवासं मुट्ठिना गहेत्वा विय ठितोति।&lt;br&gt;&#xA;१७३. अत्तहिताय पटिपन्नादीसु – सीलसम्पन्नोति सीलेन सम्पन्नो समन्नागतो। समाधिसम्पन्नोतिआदीसुपि एसेव नयो। एत्थ च सीलं लोकियलोकुत्तरं कथितम्। तथा समाधिपञ्ञा च। विमुत्ति अरहत्तफलविमुत्तियेव। ञाणदस्सनं एकूनवीसतिविधं पच्चवेक्खणञाणम्। नो परन्तिआदीसु – परपुग्गलं ‘‘तयापि सीलसम्पन्नेन भवितुं वट्टती’’ति वत्वा यथा सीलं समादियति, एवं न समादपेति, न गण्हापेति। एसेव नयो सब्बत्थ। एतेसु पन चतूसु पठमो वक्कलित्थेरसदिसो होति। दुतियो उपनन्दसक्यपुत्तसदिसो । ततियो सारिपुत्तमोग्गल्लानत्थेरसदिसो। चतुत्थो देवदत्तसदिसोति वेदितब्बो।&lt;br&gt;&#xA;१७४. अत्तन्तपादीसु – अत्तानं तपति दुक्खापेतीति अत्तन्तपो। अत्तनो परितापनानुयोगं अत्तपरितापनानुयोगम्। अचेलकोति निच्चेलो, नग्गो। मुत्ताचारोति विसट्ठाचारो। उच्चारकम्मादीसु लोकियकुलपुत्ताचारेन विरहितो ठितकोव उच्चारं करोति, पस्सावं करोति, खादति, भुञ्जति च। हत्थापलेखनोति हत्थे पिण्डम्हि निट्ठिते जिव्हाय हत्थं अपलेखति। उच्चारं वा कत्वा हत्थस्मिञ्ञेव दण्डकसञ्ञी हुत्वा हत्थेन अपलेखतीति दस्सेति। ते किर दण्डकं सत्तोति पञ्ञपेन्ति। तस्मा तेसं पटिपदं पूरेन्तो एवं करोति। भिक्खागहणत्थं ‘एहि भद्दन्ते’ति वुत्तो, न एतीति नएहिभद्दन्तिको। तेन हि ‘तिट्ठ भद्दन्ते’ति वुत्तोपि न तिट्ठतीति नतिट्ठभद्दन्तिको। तदुभयम्पि हेतं तित्थिया ‘‘एतस्स वचनं कतं भविस्सती’’ति न करोन्ति। अभिहटन्ति पुरेतरं गहेत्वा आहटं भिक्खम्। उद्दिस्सकतन्ति ‘‘इमं तुम्हे उद्दिस्स कत’’न्ति एवं आरोचितभिक्खम्। न निमन्तनन्ति ‘‘असुकं नाम कुलं वा वीथिं वा गामं वा पविसेय्याथा’’ति एवं निमन्तितभिक्खम्पि न सादियति, न गण्हाति।&lt;br&gt;&#xA;न कुम्भिमुखाति कुम्भितो उद्धरित्वा दिय्यमानं भिक्खं न गण्हाति। न कळोपिमुखाति कळोपीति उक्खलि, पच्छि वा। ततोपि न गण्हाति। कस्मा? कुम्भी कळोपियो कटच्छुना पहारं लभन्तीति। न एळकमन्तरन्ति उम्मारं अन्तरं कत्वा दिय्यमानं न गण्हाति। कस्मा? अयं मं निस्साय अन्तरकरणं लभतीति। दण्डमुसलेसुपि एसेव नयो। द्विन्नन्ति द्वीसु भुञ्जमानेसु एकस्मिं उट्ठाय देन्ते न गण्हति। कस्मा? कबळन्तरायो होतीति। न गब्भिनियातिआदीसु पन गब्भिनिया कुच्छियं दारको किलमति। पायन्तिया दारकस्स खीरन्तरायो होति। पुरिसन्तरगताय रतिअन्तरायो होतीति न गण्हाति न सङ्कित्तीसूति सङ्कित्तेत्वा कतभत्तेसु। दुब्भिक्खसमये किर अचेलकसावका अचेलकानं अत्थाय ततो ततो तण्डुलादीनि समादपेत्वा भत्तं पचन्ति, उक्कट्ठाचेलको ततो न पटिग्गण्हाति। न यत्थ साति यत्थ सुनखो ‘पिण्डं लभिस्सामी’ति उपट्ठितो होति, तत्थ तस्स अदत्वा आहटं न गण्हाति। कस्मा? एतस्स पिण्डन्तरायो होतीति।&lt;br&gt;&#xA;सण्डसण्डचारिनीति समूहसमूहचारिनी। सचे हि अचेलकं दिस्वा ‘इमस्स भिक्खं दस्सामा’ति मानुस्सका भत्तगेहं पविसन्ति, तेसु च पविसन्तेसु कळोपिमुखादीसु निलीना मक्खिका उप्पतित्वा सण्डसण्डा चरन्ति, ततो आहटं भिक्खं न गण्हाति। कस्मा? मं निस्साय मक्खिकानं गोचरन्तरायो जातोति। थुसोदकन्ति सब्बसस्ससम्भारेहि कतं सोवीरकम्। एत्थ च सुरापानमेव सावज्जम्। अयं पन एतस्मिम्पि सावज्जसञ्ञी। एकागारिकोति यो एकस्मिंयेव गेहे भिक्खं लभित्वा निवत्तति। एकालोपिकोति यो एकेनेव आलोपेन यापेति। द्वागारिकादीसुपि एसेव नयो। एकिस्सापि दत्तियाति एकाय दत्तिया। दत्ति नाम एका खुद्दकपाति होति, यत्थ अग्गभिक्खं पक्खिपित्वा ठपेन्ति।&lt;br&gt;&#xA;एकाहिकन्ति एकदिवसन्तरिकम्। अड्ढमासिकन्ति अड्ढमासन्तरिकम्। परियायभत्तभोजनन्ति वारभत्तभोजनम्। एकाहवारेन द्वीहवारेन सत्ताहवारेन अड्ढमासवारेनाति – एवं दिवसवारेन आभतभत्तभोजनम्। साकभक्खोति अल्लसाकभक्खो। सामाकभक्खोति सामाकतण्डुलभक्खो। नीवारादीसु – नीवारा नाम ताव अरञ्ञे सयं जाता वीहिजाति। दद्दुलन्ति चम्मकारेहि चम्मं विलिखित्वा छड्डितकसटम्। हटं वुच्चति सिलेसोपि, सेवालोपि कणिकारादिरुक्खनिय्यासोपि। कणन्ति कुण्डकम्। आचामोति भत्तउक्खलिकाय लग्गो झामोदनो। तं छड्डितट्ठाने गहेत्वा खादति। ‘‘ओदनकञ्जिय’’न्तिपि वदन्ति। पिञ्ञाकादयो पाकटा एव। पवत्तफलभोजीति पतितफलभोजी।&lt;br&gt;&#xA;साणानीति साणवाकचेलानि। मसाणानीति मिस्सकचेलानि। छवदुस्सानीति मतसरीरतो छड्डितवत्थानि। एरकतिणादीनि वा गन्थेत्वा कतनिवासनानि। पंसुकूलानीति पथवियं छड्डितनन्तकानि। तिरीटानीति रुक्खत्तचवत्थानि। अजिनन्ति अजिनमिगचम्मम्। अजिनक्खिपन्ति तदेव मज्झे फालितम्। सखुरकन्तिपि वदन्ति। कुसचीरन्ति कुसतिणानि गन्थेत्वा कतचीरकम्। वाकचीरफलकचीरेसुपि एसेव नयो। केसकम्बलन्ति मनुस्सकेसेहि कतकम्बलम्। यं सन्धाय वुत्तं – ‘‘सेय्यथापि, भिक्खवे, यानि कानिचि तन्तावुतानं वत्थानं केसकम्बलो तेसं पतिकुट्ठो अक्खायती’’ति (अ॰ नि॰ ३.१३८)। वाळकम्बलन्ति अस्सवाळादीहि कतकम्बलम्। उलूकपक्खन्ति उलूकपत्तानि गन्थेत्वा कतनिवासनम्। उब्भट्ठकोति उद्धं ठितको।&lt;br&gt;&#xA;उक्कुटिकप्पधानमनुयुत्तोति उक्कुटिकवीरियं अनुयुत्तो। गच्छन्तोपि उक्कुटिकोव हुत्वा उप्पतित्वा उप्पतित्वा गच्छति। कण्टकापस्सयिकोति अयकण्टके वा पकतिकण्टके वा भूमियं कोट्टेत्वा तत्थ चम्मं अत्थरित्वा ठानचङ्कमादीनि करोति। सेय्यन्ति सयन्तोपि तत्थेव सेय्यं कप्पेति। सायं ततियमस्साति सायततियकम्। ‘‘पातो, मज्झन्हिके, सायन्ति दिवसस्स तिक्खत्तुं पापं पवाहेस्सामी’’ति उदकोरोहनानुयोगं अनुयुत्तो विहरति।&lt;br&gt;&#xA;१७५. परं तपतीति परन्तपो। परेसं परितापनानुयोगं परपरितापनानुयोगम्। ओरब्भिकादीसु – उरब्भा वुच्चन्ति एळका। उरब्भे हनतीति ओरब्भिको। सूकरिकादीसुपि – एसेव नयो। लुद्दोति दारुणो कक्खळो। मच्छघातकोति मच्छबन्धो केवट्टो। बन्धनागारिकोति बन्धनागारगोपको। कुरूरकम्मन्ताति दारुणकम्मन्ता।&lt;br&gt;&#xA;१७६. मुद्धावसित्तोति खत्तियाभिसेकेन मुद्धनि अभिसित्तो। पुरत्थिमेन नगरस्साति नगरतो पुरत्थिमदिसाय। सन्धागारन्ति यञ्ञसालम्। खराजिनं निवासेत्वाति सखुरं अजिनचम्मं निवासेत्वा। सप्पितेलेनाति सप्पिना च तेलेन च। ठपेत्वा हि सप्पिं अवसेसो यो कोचि स्नेहो तेलन्ति वुच्चति। कण्डुवमानोति नखानं छिन्नत्ता कण्डुवितब्बकाले तेन कण्डुवमानो। अनन्तरहितायाति असन्थताय। सरूपवच्छायाति सदिसवच्छाय। सचे गावी सेता होति, वच्छोपि सेतकोव सचे कबरा वा, रत्ता वा, वच्छोपि तादिसोवाति – एवं सरूपवच्छाय। सो एवमाहाति सो राजा एवं वदेति। वच्छतराति तरुणवच्छकभावं अतिक्कन्ता बलववच्छा। वच्छतरीसुपि एसेव नयो। बरिहिसत्थायाति परिक्खेपकरणत्थाय चेव यञ्ञभूमियं अत्थरणत्थाय च।&lt;br&gt;&#xA;१७७. दिट्ठेव धम्मेति इमस्मिंयेव अत्तभावे। निच्छातोति छातं वुच्चति तण्हा, सा अस्स नत्थीति निच्छातो। सब्बकिलेसानं निब्बुतत्ता निब्बुतो। अन्तो तापनकिलेसानं अभावा सीतलो जातोति सीतीभूतो। झानमग्गफलनिब्बानसुखानि पटिसंवेदेतीति सुखप्पटिसंवेदी। ब्रह्मभूतेन अत्तनाति सेट्ठभूतेन अत्तना।&lt;br&gt;&#xA;इमं पन पुग्गलं बुद्धुप्पादतो पट्ठाय दस्सेतुं – इध तथागतोतिआदिमाह। तत्थ तथागतोति अट्ठहि कारणेहि भगवा तथागतो – तथा आगतोति तथागतो, तथा गतोति तथागतो, तथलक्खणं आगतोति तथागतो, तथधम्मे याथावतो अभिसम्बुद्धोति तथागतो, तथदस्सिताय तथागतो, तथावादिताय तथागतो, तथाकारिताय तथागतो, अभिभवनट्ठेन तथागतोति। अरहं सम्मासम्बुद्धोतिआदीनि विसुद्धिमग्गे वित्थारितानेव। तं धम्मन्ति तं वुत्तप्पकारसम्पदं धम्मम्। सुणाति गहपति वाति कस्मा पठमं गहपतिं निद्दिसति? निहतमानत्ता उस्सन्नत्ता च। येभुय्येन हि खत्तियकुलतो पब्बजिता जातिं निस्साय मानं करोन्ति। ब्राह्मणकुला पब्बजिता मन्ते निस्साय मानं करोन्ति। हीनजच्चकुला पब्बजिता अत्तनो विजातिताय पतिट्ठातुं न सक्कोन्ति। गहपतिदारका पन कच्छेहि सेदं मुञ्चन्तेहि पिट्ठिया लोणं पुप्फमानाय भूमिं कसित्वा तादिसस्स मानस्स अभावतो निहतमानदप्पा होन्ति। ते पब्बजित्वा मानं वा दप्पं वा अकत्वा यथाबलं बुद्धवचनं उग्गहेत्वा विपस्सनाय कम्मं करोन्ता सक्कोन्ति अरहत्ते पतिट्ठातुम्। इतरेहि च कुलेहि निक्खमित्वा पब्बजिता नाम न बहुका, गहपतिकाव बहुका। इति निहतमानत्ता उस्सन्नत्ता च पठमं गहपतिं निद्दिसतीति।&lt;br&gt;&#xA;अञ्ञतरस्मिं वाति इतरेसं वा कुलानं अञ्ञतरस्मिम्। पच्चाजातोति पतिजातो। तथागते सद्धं पटिलभतीति परिसुद्धं धम्मं सुत्वा धम्मस्सामिम्हि तथागते ‘‘सम्मासम्बुद्धो वत सो भगवा’’ति सद्धं पटिलभति। इति पटिसञ्चिक्खतीति एवं पच्चवेक्खति। सम्बाधो घरावासोति सचेपि सट्ठिहत्थे घरे योजनसतन्तरेपि वा द्वे जायम्पतिका वसन्ति, तथापि नेसं सकिञ्चनसपलिबोधट्ठेन घरावासो सम्बाधोयेव। रजोपथोति रागरजादीनं उट्ठानट्ठानन्ति महाअट्ठकथायं वुत्तम्। आगमनपथोतिपि वत्तुं वट्टति। अलग्गनट्ठेन अब्भोकासो वियाति अब्भोकासो। पब्बजितो हि कूटागाररतनपासादे च देवविमानादीसु च सुपिहितद्वारवातपानेसु पटिच्छन्नेसु वसन्तोपि नेव लग्गति, न सज्जति, न बज्झति। तेन वुत्तं – ‘‘अब्भोकासो पब्बज्जा’’ति।&lt;br&gt;&#xA;अपिच – सम्बाधो घरावासो कुसलकिरियाय ओकासाभावतो। रजोपथो असंवुतसङ्कारट्ठानं विय रजानं किलेसरजानं सन्निपातट्ठानतो। अब्भोकासो पब्बज्जा कुसलकिरियाय यथासुखं ओकाससम्भावतो। नयिदं सुकरं…पे॰… पब्बजेय्यन्ति एत्थ अयं सङ्खेपकथा – यदेतं सिक्खत्तयब्रह्मचरियं एकम्पि दिवसं अखण्डं कत्वा चरिमकचित्तं पापेतब्बताय एकन्तपरिपुण्णम्। एकदिवसम्पि च किलेसमलेन अमलिनं कत्वा चरिमकचित्तं पापेतब्बताय एकन्तपरिसुद्धम्। सङ्खलिखितं लिखितसङ्खसदिसं धोतसङ्खसप्पटिभागं चरितब्बम्। इदं न सुकरं अगारं अज्झावसता अगारमज्झे वसन्तेन एकन्तपरिपुण्णं…पे॰… चरितुं – ‘‘यंनूनाहं केसे च मस्सुञ्च ओहारेत्वा कसायरसपीतताय कासायानि ब्रह्मचरियं चरन्तानं अनुच्छविकानि वत्थानि अच्छादेत्वा परिदहित्वा अगारस्मा निक्खमित्वा अनगारियं पब्बजेय्य’’न्ति। एत्थ च यस्मा अगारस्स हितं कसिवाणिज्जादिकम्मं ‘‘अगारिय’’न्ति वुच्चति, तञ्च पब्बज्जाय नत्थि, तस्मा पब्बज्जा ‘‘अनगारिय’’न्ति ञातब्बा। तं अनगारियम्। पब्बजेय्यन्ति पटिपज्जेय्यम्। अप्पं वाति सहस्सतो हेट्ठा भोगक्खन्धो अप्पो नाम होति, सहस्सतो पट्ठाय महा। अबन्धनट्ठेन ञातियेव ञातिपरिवट्टो। सोपि वीसतिया हेट्ठा अप्पो होति, वीसतिया पट्ठाय महा।&lt;br&gt;&#xA;१७८. भिक्खूनं सिक्खासाजीवसमापन्नोति या भिक्खूनं अधिसीलसङ्खाता सिक्खा, तञ्च। यत्थ चेते सह जीवन्ति, एकजीविका सभागवुत्तिनो होन्ति, तं भगवता पञ्ञत्तसिक्खापदसङ्खातं साजीवञ्च। तत्थ सिक्खनभावेन समापन्नोति भिक्खूनं सिक्खासाजीवसमापन्नो। समापन्नोति सिक्खं परिपूरेन्तो साजीवञ्च अवीतिक्कमन्तो हुत्वा तदुभयं उपगतोति अत्थो। पाणातिपातं पहायातिआदीसु पाणातिपातादिकथा हेट्ठा वित्थारिता एव। पहायाति इमं पाणातिपातचेतनासङ्खातं दुस्सील्यं पजहित्वा। पटिविरतो होतीति पहीनकालतो पट्ठाय ततो दुस्सील्यतो ओरतो विरतोव होति। निहितदण्डो निहितसत्थोति परूपघातत्थाय दण्डं वा सत्थं वा आदाय अवत्तनतो निक्खित्तदण्डो चेव निक्खित्तसत्थो चाति अत्थो। एत्थ च ठपेत्वा दण्डं, सब्बम्पि अवसेसं उपकरणं सत्तानं विनासनभावतो ‘सत्थ’न्ति वेदितब्बम्। यं पन भिक्खू कत्तरदण्डं वा दन्तकट्ठवासिं वा पिप्फलिकं वा गहेत्वा विचरन्ति, न तं परूपघातत्थाय। तस्मा निहितदण्डा निहितसत्थात्वेव सङ्खं गच्छन्ति। लज्जीति पापजिगुच्छनलक्खणाय लज्जाय समन्नागतो। दयापन्नोति दयं मेत्तचित्ततं आपन्नो। सब्बपाणभूतहितानुकम्पीति सब्बे पाणभूते हितेन अनुकम्पको। ताय दयापन्नताय सब्बेसं पाणभूतानं हितचित्तकोति अत्थो। विहरतीति इरियति, पालेति।&lt;br&gt;&#xA;दिन्नमेव आदियतीति दिन्नादायी। चित्तेनपि दिन्नमेव पटिकङ्खतीति दिन्नपाटिकङ्खी। थेनेतीति थेनो। न थेनेन अथेनेन। अथेनत्तायेव सुचिभूतेन। अत्तनाति अत्तभावेन। अथेनं सुचिभूतं अत्तभावं कत्वा विहरतीति वुत्तं होति।&lt;br&gt;&#xA;अब्रह्मचरियन्ति असेट्ठचरियम्। ब्रह्मं सेट्ठं आचारं चरतीति ब्रह्मचारी। आराचारीति अब्रह्मचरियतो दूरचारी। मेथुनाति रागपरियुट्ठानवसेन सदिसत्ता मेथुनकाति लद्धवोहारेहि पटिसेवितब्बतो मेथुनाति सङ्खं गता असद्धम्मा। गामधम्माति गामवासीनं धम्मा।&lt;br&gt;&#xA;सच्चं वदतीति सच्चवादी। सच्चेन सच्चं सन्दहति घटेतीति सच्चसन्धो। न अन्तरन्तरा मुसा वदतीति अत्थो। यो हि पुरिसो कदाचि मुसा वदति, कदाचि सच्चं, तस्स मुसावादेन अन्तरितत्ता सच्चं सच्चेन न घटीयति, तस्मा न सो सच्चसन्धो। अयं पन न तादिसो। जीवितहेतुपि मुसा अवत्वा सच्चेन सच्चं सन्दहतियेवाति सच्चसन्धो। थेतोति थिरो, थिरकथोति अत्थो। एको हि पुग्गलो हलिद्दिरागो विय, थुसरासिम्हि निखातखाणुको विय, अस्सपिट्ठे ठपितकुम्भण्डमिव च, न थिरकथो होति। एको पासाणलेखा विय, इन्दखीलो विय च थिरकथो होति। असिना सीसे छिन्दन्तेपि द्वे कथा न कथेति। अयं वुच्चति थेतो। पच्चयिकोति पत्तियायितब्बको, सद्धायिकोति अत्थो। एकच्चो हि पुग्गलो न पच्चयिको होति। ‘इदं केन वुत्तं? असुकेना’ति वुत्ते ‘मा तस्स वचनं सद्दहथा’ति वत्तब्बतं आपज्जति। एको पच्चयिको होति। ‘इदं केन वुत्तं? असुकेना’ति वुत्ते ‘यदि तेन वुत्तं, इदमेव पमाणं, इदानि उपपरिक्खितब्बं नत्थि, एवमेव इद’न्ति वत्तब्बतं आपज्जति। अयं वुच्चति पच्चयिको। अविसंवादको लोकस्साति ताय सच्चवादिताय लोकं न विसंवादेतीति अत्थो।&lt;br&gt;&#xA;इमेसं भेदायाति येसं इतो सुत्वाति वुत्तानं सन्तिके सुतं, तेसं भेदाय। भिन्नानं वा सन्धाताति द्विन्नं मित्तानं वा समानुपज्झायकादीनं वा केनचिदेव कारणेन भिन्नानं एकमेकं उपसङ्कमित्वा – ‘तुम्हाकं ईदिसे कुले जातानं, एवं बहुस्सुतानं इदं न युत्त’न्तिआदीनि वत्वा सन्धानं कत्ता। अनुप्पदाताति सन्धानानुप्पदाता। द्वे जने समग्गे दिस्वा – ‘तुम्हाकं एवरूपे कुले जातानं, एवरूपेहि गुणेहि समन्नागतानं अनुच्छविकमेत’न्तिआदीनि वत्वा दळ्हीकम्मं कत्ताति अत्थो। समग्गो आरामो अस्साति समग्गारामो। यत्थ समग्गा नत्थि, तत्थ वसितुम्पि न इच्छतीति अत्थो। समग्गरामोतिपि पाळि। अयमेव अत्थो। समग्गरतोति समग्गेसु रतो। ते पहाय अञ्ञत्र गन्तुम्पि न इच्छतीति अत्थो। समग्गे दिस्वापि सुत्वापि नन्दतीति समग्गनन्दी। समग्गकरणिं वाचं भासिताति या वाचा सत्ते समग्गेयेव करोति, तं सामग्गीगुणपरिदीपकमेव वाचं भासति, न इतरन्ति।&lt;br&gt;&#xA;कालेन वदतीति कालवादी। वत्तब्बयुत्तकालं सल्लक्खेत्वा वदतीति अत्थो। भूतं तथं तच्छं सभावमेव वदतीति भूतवादी। दिट्ठधम्मिकसम्परायिकत्थसन्निस्सितमेव कत्वा वदतीति अत्थवादी। नवलोकुत्तरधम्मसन्निस्सितं कत्वा वदतीति धम्मवादी। संवरविनयपहानविनयसन्निस्सितं कत्वा वदतीति विनयवादी। निधानं वुच्चति ठपनोकासो। निधानमस्स अत्थीति निधानवती। हदये निधातब्बयुत्तकं वाचं भासिताति अत्थो। कालेनाति एवरूपिं भासमानोपि च ‘‘अहं निधानवतिं वाचं भासिस्सामी’’ति न अकालेन भासति। युत्तकालं पन सल्लक्खेत्वाव भासतीति अत्थो। सापदेसन्ति सउपमं, सकारणन्ति अत्थो। परियन्तवतिन्ति परिच्छेदं दस्सेत्वा। यथास्सा परिच्छेदो पञ्ञायति, एवं भासतीति अत्थो। अत्थसंहितन्ति अनेकेहिपि नयेहि विभजन्तेन परियादातुं असक्कुणेय्यताय अत्थसम्पन्नं भासति। यं वा सो अत्थवादी अत्थं वदति, तेन अत्थेन संहितत्ता अत्थसंहितं वाचं भासति। न अञ्ञं निक्खिपित्वा अञ्ञं भासतीति वुत्तं होति।&lt;br&gt;&#xA;१७९. बीजगामभूतगामसमारम्भाति मूलबीजं, खन्धबीजं, फळुबीजं, अग्गबीजं बीजबीजन्ति पञ्चविधस्स बीजगामस्स चेव यस्स कस्सचि नीलतिणरुक्खादिकस्स भूतगामस्स च समारम्भा। छेदनभेदनपचनादिभावेन विकोपना पटिविरतोति अत्थो। एकभत्तिकोति पातरासभत्तं, सायमासभत्तन्ति द्वे भत्तानि। तेसु पातरासभत्तं अन्तोमज्झन्हिकेन परिच्छिन्नम्। इतरं मज्झन्हिकतो उद्धं अन्तोअरुणेन। तस्मा अन्तोमज्झन्हिके दसक्खत्तुं भुञ्जमानोपि एकभत्तिकोव होति। तं सन्धाय वुत्तं – एकभत्तिकोति। रत्तिया भोजनं रत्ति, ततो उपरतोति रत्तूपरतो। अतिक्कन्ते मज्झन्हिके याव सूरियसत्थङ्गमना भोजनं विकालभोजनं नाम, ततो विरतत्ता विरतो विकालभोजना। सासनस्स अननुलोमत्ता विसूकं पटाणीभूतं दस्सनन्ति विसूकदस्सनम्। अत्तना नच्चननच्चापनादिवसेन नच्चा च गीता च वादिता च अन्तमसो मयूरनच्चनापनादिवसेनपि पवत्तानं नच्चादीनं विसूकभूता दस्सना चाति नच्चगीतवादितविसूकदस्सना। नच्चादीनि हि अत्तना पयोजेतुं वा परेहि पयोजापेतुं वा युत्तानि पस्सितुं वा नेव भिक्खूनं न भिक्खुनीनं वट्टन्ति। मालादीसु – मालाति यंकिञ्चि पुप्फम्। गन्धन्ति यंकिञ्चि गन्धजातम्। विलेपनन्ति छविरागकरणम्। तत्थ पिळन्धन्तो धारेति नाम। ऊनट्ठानं पूरेन्तो मण्डेति नाम। गन्धवसेन छविरागवसेन च सादियन्तो विभूसेति नाम। ठानं वुच्चति कारणम्। तस्मा याय दुस्सील्यचेतनाय तानि मालाधारणादीनि महाजनो करोति, ततो पटिविरतोति अत्थो। उच्चासयनं वुच्चति पमाणातिक्कन्तम्। महासयनं अकप्पियसन्थतं, ततो पटिविरतोति अत्थो। जातरूपन्ति सुवण्णम्। रजतन्ति कहापणो, लोहमासको, जतुमासको, दारुमासकोति ये वोहारं गच्छन्ति। तस्स उभयस्सापि पटिग्गहणा पटिविरतो, नेव नं उग्गण्हाति, न उग्गण्हापेति, न उपनिक्खित्तं सादियतीति अत्थो।&lt;br&gt;&#xA;आमकधञ्ञपटिग्गहणाति सालिवीहियवगोधुमकङ्गुवरककुद्रूसकसङ्खातस्स सत्तविधस्सापि आमकधञ्ञस्स पटिग्गहणा। न केवलञ्च एतेसं पटिग्गहणमेव, आमसनम्पि भिक्खूनं न वट्टतियेव। आमकमंसपटिग्गहणाति एत्थ अञ्ञत्र ओदिस्स अनुञ्ञाता आमकमच्छमंसानं पटिग्गहणमेव भिक्खूनं न वट्टति, नो आमसनम्। इत्थिकुमारिकपटिग्गहणाति एत्थ इत्थीति पुरिसन्तरगता। इतरा कुमारिका नाम। तासं पटिग्गहणम्पि आमसनम्पि अकप्पियमेव। दासिदासपटिग्गहणाति एत्थ दासिदासवसेनेव तेसं पटिग्गहणं न वट्टति। ‘कप्पियकारकं दम्मि’, ‘आरामिकं दम्मी’ति एवं वुत्ते पन वट्टति। अजेळकादीसुपि खेत्तवत्थुपरियोसानेसु कप्पियाकप्पियनयो विनयवसेन उपपरिक्खितब्बो। तत्थ खेत्तं नाम यस्मिं पुब्बण्णं रुहति। वत्थु नाम यस्मिं अपरण्णं रुहति। यत्थ वा उभयम्पि रुहति तं खेत्तम्। तदत्थाय अकतभूमिभागो वत्थु। खेत्तवत्थुसीसेन चेत्थ वापितळाकादीनिपि सङ्गहितानेव।&lt;br&gt;&#xA;दूतेय्यं वुच्चति दूतकम्मम्। गिहीनं पहितं पण्णं वा सासनं वा गहेत्वा तत्थ तत्थ गमनम्। पहीणगमनं वुच्चति परघरं पेसितस्स खुद्दकगमनम्। अनुयोगो नाम तदुभयकरणम्। तस्मा दूतेय्यपहीणगमनानं अनुगोति एवमेत्थ अत्थो दट्ठब्बो। कयविक्कयाति कया च विक्कया च। तुलाकूटादीसु – कूटन्ति वञ्चनम्। तत्थ तुलाकूटं नाम रूपकूटं, अङ्गकूटं गहणकूटं, पटिच्छन्नकूटन्ति चतुब्बिधं होति। तत्थ रूपकूटं नाम द्वे तुला समरूपा कत्वा गण्हन्तो महतिया गण्हाति, ददन्तो खुद्दिकाय देति। अङ्गकूटं नाम गण्हन्तो पच्छाभागे हत्थेन तुलं अक्कमति, ददन्तो पुब्बभागे। गहणकूटं नाम गण्हन्तो मूले रज्जुं गण्हाति, ददन्तो अग्गे। पटिच्छन्नकूटं नाम तुलं सुसिरं कत्वा अन्तो अयचुण्णं पक्खिपित्वा गण्हन्तो तं पच्छाभागे करोति, ददन्तो अग्गभागे।&lt;br&gt;&#xA;कंसो वुच्चति सुवण्णपाति। ताय वञ्चनं कंसकूटम्। कथं? एकं सुवण्णपातिं कत्वा अञ्ञा द्वे तिस्सो लोहपातियो सुवण्णवण्णा करोन्ति, ततो जनपदं गन्त्वा किञ्चिदेव अड्ढकुलं पविसित्वा सुवण्णभाजनानि किणथा’ति वत्वा अग्घे पुच्छिते समग्घतरं दातुकामा होन्ति। ततो तेहि ‘कथं इमेसं सुवण्णभावो जानितब्बो’ति वुत्ते ‘वीमंसित्वा गण्हथा’ति सुवण्णपातिं पासाणे घंसित्वा सब्बपातियो दत्वा गच्छन्ति।&lt;br&gt;&#xA;मानकूटं नाम हदयभेदसिखाभेदरज्जुभेदवसेन तिविधं होति। तत्थ हदयभेदो सप्पितेलादिमिननकाले लब्भति। तानि हि गण्हन्तो हेट्ठा छिद्देन मानेन ‘सणिकं आसिञ्चा’ति वत्वा अन्तोभाजने बहुं पग्घरापेत्वा गण्हाति। ददन्तो छिद्दं पिधाय सीघं पूरेत्वा देति। सिखाभेदो तिलतण्डुलादिमिननकाले लब्भति। तानि हि गण्हन्तो सणिकं सिखं उस्सापेत्वा गण्हाति। ददन्तो वेगेन पूरेत्वा सिखं छिन्दन्तो देति। रज्जुभेदो खेत्तवत्थुमिननकाले लब्भति। लञ्जं अलभन्ता हि खेत्तं अमहन्तम्पि महन्तं कत्वा मिनन्ति।&lt;br&gt;&#xA;उक्कोटनादीसु – उक्कोटनन्ति अस्सामिके सामिके कातुं लञ्जग्गहणम्। वञ्चनन्ति तेहि तेहि उपायेहि परेसं वञ्चनम्। तत्रिदमेकं वत्थु – एको किर लुद्दको मिगञ्च मिगपोतकञ्च गहेत्वा आगच्छति। तमेको धुत्तो – ‘‘किं भो मिगो अग्घति, किं मिगपोतको’’ति आह। ‘‘मिगो द्वे कहापणे, मिगपोतको एक’’न्ति च वुत्ते कहापणं दत्वा मिगपोतकं गहेत्वा थोकं गन्त्वा निवत्तो , ‘‘न मे भो मिगपोतकेन अत्थो, मिगं मे देही’’ति आह। तेन हि ‘‘द्वे कहापणे देही’’ति। सो आह – ‘‘ननु ते, भो, मया पठमं एको कहापणो दिन्नो’’ति? ‘‘आम दिन्नो’’ति। इदम्पि मिगपोतकं गण्ह, एवं सो च कहापणो अयञ्च कहापणग्घणको मिगपोतकोति द्वे कहापणा भविस्सन्तीति। सो ‘‘कारणं वदती’’ति सल्लक्खेत्वा मिगपोतकं गहेत्वा मिगं अदासीति।&lt;br&gt;&#xA;निकतीति योगवसेन वा मायावसेन वा अपामङ्गं पामङ्गन्ति, अमणिं मणीति, असुवण्णं सुवण्णन्ति कत्वा पतिरूपकेन वञ्चनम्। साचियोगोति कुटिलयोगो। एतेसंयेव उक्कोटनादीनमेतं नामम्। तस्मा उक्कोटनसाचियोगो वञ्चनसाचियोगो निकतिसाचियोगोति एवमेत्थ अत्थो दट्ठब्बो। केचि अञ्ञं दस्सेत्वा अञ्ञस्स परिवत्तनं ‘साचियोगो’ति वदन्ति। तं पन वञ्चनेनेव सङ्गहितम्।&lt;br&gt;&#xA;छेदनादीसु – छेदनन्ति हत्थच्छेदनादि। वधोति मारणम्। बन्धोति रज्जुबन्धनादीहि बन्धनम्। विपरामोसोति हिमविपरामोसो, गुम्बविपरामोसोति दुविधो। यञ्हि हिमपातसमये हिमेन पटिच्छन्ना हुत्वा मग्गप्पटिपन्नं जनं मुसन्ति, अयं हिमविपरामोसो। यं गुम्बादीहि पटिच्छन्ना मुसन्ति, अयं गुम्बविपरामोसो। आलोपो वुच्चति गामनिगमादीनं विलोपकरणम्। सहसाकारोति साहसिककिरिया। गेहं पविसित्वा मनुस्सानं उरे सत्थं ठपेत्वा इच्छितभण्डग्गहणम्। एवमेतस्मा छेदन…पे॰… सहसाकारा पटिविरतो होति।&lt;br&gt;&#xA;१८०. सो सन्तुट्ठो होतीति सो चतूसु पच्चयेसु द्वादसविधेन इतरीतरपच्चयसन्तोसेन समन्नागतो होति। कायपरिहारिकेनाति कायं परिहरणमत्तकेन। कुच्छिपरिहारिकेनाति कुच्छिपरिहरणमत्तकेन। समादायेव पक्कमतीति अट्ठविधं भिक्खु परिक्खारमत्तकं सब्बं गहेत्वाव कायपटिबद्धं कत्वाव गच्छति। ‘‘मम विहारो परिवेणं उपट्ठाको’’ति सङ्गो वा बद्धो वा न होति। सो जिया मुत्तसरो विय यूथा पक्कन्तो, मत्तहत्थी विय इच्छितिच्छितं सेनासनं वनसण्डं रुक्खमूलं वनपत्थं पब्भारं परिभुञ्जन्तो एकोव तिट्ठति, एकोव निसीदति। सब्बिरियापथेसु एकोव अदुतियो।&lt;br&gt;&#xA;‘‘चातुद्दिसो अप्पटिघो च होति,&lt;br&gt;&#xA;सन्तुस्समानो इतरीतरेन।&lt;br&gt;&#xA;परिस्सयानं सहिता अछम्भी,&lt;br&gt;&#xA;एको चरे खग्गविसाणकप्पो’’ति॥ (सु॰ नि॰ ४२)।&lt;br&gt;&#xA;एवं वण्णितं खग्गविसाणकप्पतं आपज्जति।&lt;br&gt;&#xA;इदानि तमत्थं उपमाय साधेन्तो, ‘‘सेय्यथापी’’तिआदिमाह। तत्थ पक्खी सकुणोति पक्खयुत्तो सकुणो। डेतीति उप्पतति। अयं पनेत्थ सङ्खेपत्थो – सकुणो नाम ‘‘असुकस्मिं पदेसे रुक्खो परिपक्कफलो’’ति ञत्वा नानादिसाहि आगन्त्वा नखपक्खतुण्डादीहि तस्स फलानि विज्झन्ता विधुनन्ता खादन्ति। ‘‘इदं अज्जतनाय, इदं स्वातनाय भविस्सती’’ति तेसं न होति। फले पन खीणे नेव रुक्खस्स आरक्खं ठपेन्ति, न तत्थ पत्तं वा नखं वा तुण्डं वा ठपेन्ति। अथ खो तस्मिं रुक्खे अनपेक्खो हुत्वा यो यं दिसाभागं इच्छति, सो तेन सपत्तभारोव उप्पतित्वा गच्छति। एवमेव अयं भिक्खु निस्सङ्गो निरपेक्खोयेव पक्कमति, तेन वुत्तं समादायेव पक्कमतीति। अरियेनाति निद्दोसेन। अज्झत्तन्ति सके अत्तभावे। अनवज्जसुखन्ति निद्दोससुखम्।&lt;br&gt;&#xA;१८१. सो चक्खुना रूपं दिस्वाति सो इमिना अरियेन सीलक्खन्धेन समन्नागतो भिक्खु चक्खुविञ्ञाणेन रूपं पस्सित्वाति अत्थो। सेसपदेसुपि यं वत्तब्बं, तं सब्बं हेट्ठा वुत्तमेव। अब्यासेकसुखन्ति किलेसेहि अनवसित्तसुखम्। अविकिण्णसुखन्तिपि वुत्तम्। इन्द्रियसंवरसुखञ्हि दिट्ठादीसु दिट्ठमत्तादिवसेन पवत्तताय अविकिण्णं होति।&lt;br&gt;&#xA;१८२. सो अभिक्कन्ते पटिक्कन्तेति सो मनच्छट्ठानं इन्द्रियानं संवरेन समन्नागतो भिक्खु इमेसु अभिक्कन्तपटिक्कन्तादीसु सत्तसु ठानेसु सतिसम्पजञ्ञवसेन सम्पजानकारी होति। तत्थ यं वत्तब्बं सिया, तं झानविभङ्गे वुत्तमेव।&lt;br&gt;&#xA;सो इमिना चातिआदिना किं दस्सेति? अरञ्ञवासस्स पच्चयसम्पत्तिं दस्सेति। यस्स हि इमे चत्तारो पच्चया नत्थि , तस्स अरञ्ञवासो न इज्झति, तिरच्छानगतेहि वा वनचरकेहि वा सद्धिं वत्तब्बतं आपज्जति। अरञ्ञे अधिवत्था देवता ‘‘किं एवरूपस्स पापभिक्खुनो अरञ्ञवासेना’’ति भेरवं सद्दं सावेन्ति। हत्थेहि सीसं पहरित्वा पलायनाकारं करोन्ति । ‘‘असुको भिक्खु अरञ्ञं पविसित्वा इदञ्चिदञ्च पापकम्मं अकासी’’ति अयसो पत्थरति। यस्स पनेते चत्तारो पच्चया अत्थि, तस्स अरञ्ञवासो इज्झति। सो हि अत्तनो सीलं पच्चवेक्खन्तो किञ्चि काळकं वा तिलकं वा अपस्सन्तो पीतिं उप्पादेत्वा तं खयतो वयतो सम्मसन्तो अरियभूमिं ओक्कमति। अरञ्ञे अधिवत्था देवता अत्तमना वण्णं भासन्ति। इतिस्स उदके पक्खित्ततेलबिन्दु विय यसो वित्थारिको होति। विवित्तन्तिआदीनि हेट्ठा वुत्तत्थानेव। सो एवं समाहिते चित्ते…पे॰… यथाकम्मूपगे सत्ते पजानातीति एत्तके ठाने यं वत्तब्बं सिया, तं सब्बं विसुद्धिमग्गे वुत्तमेव।&lt;br&gt;&#xA;१८५. ततियविज्जाय सो एवं समाहिते चित्तेति विपस्सनापादकं चतुत्थज्झानचित्तं वेदितब्बम्। आसवानं खयञाणायाति अरहत्तमग्गञाणत्थाय। अरहत्तमग्गो हि आसवानं विनासनतो आसवानं खयोति वुच्चति। तत्र चेतं ञाणं तप्परियापन्नत्ताति। चित्तं अभिनिन्नामेतीति विपस्सनाचित्तं अभिनीहरति। सो इदं दुक्खन्ति एवमादीसु – ‘‘एत्तकं दुक्खं, न इतो भिय्यो’’ति सब्बम्पि दुक्खसच्चं सरसलक्खणप्पटिवेधेन यथाभूतं पजानाति, पटिविज्झति। तस्स च दुक्खस्स निब्बत्तिकं तण्हं – अयं दुक्खसमुदयोति; तदुभयम्पि यं ठानं पत्वा निरुज्झति, तं तेसं अप्पवत्तिं निब्बानं – अयं दुक्खनिरोधोति; तस्स च सम्पापकं अरियमग्गं – अयं दुक्खनिरोधगामिनी पटिपदाति सरसलक्खणपटिवेधेन यथाभूतं पजानाति, पटिविज्झतीति – एवमत्थो वेदितब्बो।&lt;br&gt;&#xA;एवं सरूपतो सच्चानि दस्सेत्वा इदानि किलेसवसेन परियायतो दस्सेन्तो इमे आसवातिआदिमाह। तस्स एवं जानतो एवं पस्सतोति तस्स एवं जानन्तस्स एवं पस्सन्तस्स सह विपस्सनाय कोटिप्पत्तं मग्गं कथेति। कामासवाति कामासवतो। विमुच्चतीति इमिना मग्गक्खणं दस्सेति। विमुत्तस्मिन्ति इमिना फलक्खणं दस्सेति। मग्गक्खणे हि चित्तं विमुच्चति, फलक्खणे विमुत्तं होति। विमुत्तस्मिं विमुत्तमिति ञाणन्ति इमिना पच्चवेक्खणञाणं दस्सेति। खीणा जातीतिआदीहि तस्स भूमिम्। तेन हि ञाणेन सो पच्चवेक्खन्तो ‘खीणा जाती’तिआदीनि पजानाति। वुसितन्ति वुट्ठं परिवुट्ठं कतं चरितं निट्ठितन्ति अत्थो। ब्रह्मचरियन्ति मग्गब्रह्मचरियम्। पुथुज्जनकल्याणकेन हि सद्धिं सत्त सेक्खा ब्रह्मचरियवासं वसन्ति नाम। खीणासवो वुट्ठवासो। तस्मा सो अत्तनो ब्रह्मचरियवासं पच्चवेक्खन्तो वुसितं ब्रह्मचरियन्ति पजानाति। कतं करणीयन्ति चतूसु सच्चेसु चतूहि मग्गेहि परिञ्ञापहानसच्छिकिरियाभावनावसेन सोळसविधम्पि किच्चं निट्ठापितन्ति अत्थो। पुथुज्जनकल्याणकादयो हि तं किच्चं करोन्ति; खीणासवो कतकरणीयो। तस्मा सो अत्तनो करणीयं पच्चवेक्खन्तो। ‘‘कतं करणीय’’न्ति पजानाति। नापरं इत्थत्तायाति ‘‘इदानि पुन एत्थभावाय एवं सोळसकिच्चभावाय किलेसक्खयाय वा मग्गभावनाकिच्चं नत्थी’’ति पजानाति।&lt;br&gt;&#xA;१८६. सरागादीसु – अप्पहीनोति विक्खम्भनप्पहानेन वा तदङ्गप्पहानेन वा समुच्छेदप्पहानेन वा अप्पहीनो।&lt;br&gt;&#xA;१८७. लाभी होतीतिआदीसु – लाभीति लाभवा पटिलभित्वा ठितो। अज्झत्तं चेतोसमथस्साति नियकज्झत्तसङ्खाते अत्तनो चित्ते उप्पन्नस्स चेतोसमथस्स। अधिपञ्ञाधम्मविपस्सनायाति अधिपञ्ञासङ्खाताय खन्धधम्मेसु अनिच्चादिवसेन पवत्ताय विपस्सनाय। रूपसहगतानन्ति रूपनिमित्तारम्मणानं रूपावचरसमापत्तीनम्। अरूपसहगतानन्ति न रूपनिमित्तारम्मणानं अरूपसमापत्तीनम्। एत्थ च पठमो अट्ठसमापत्तिलाभी पुथुज्जनो। दुतियो सुक्खविपस्सकअरियसावको। ततियो अट्ठसमापत्तिलाभी अरियसावको। चतुत्थो लोकियमहाजनो वेदितब्बो।&lt;br&gt;&#xA;१८८. अनुसोतगामीआदीसु – अनुसोतगामीति वट्टसोतं अनुगतो, वट्टसोते निमुग्गो पुथुज्जनो वेदितब्बो। पटिसोतगामीति पटिसोतगमनो । अनुसोतं अगन्त्वा पटिसोतं गच्छन्तस्सेतं अधिवचनम्। पापञ्च कम्मं न करोतीति पञ्ञत्तं वीतिक्कमन्तो न करोति। सहापि दुक्खेन सहापि दोमनस्सेनाति किलेसपरियुट्ठाने सति उप्पन्नेन दुक्खदोमनस्सेन सद्धिम्पि। परिपुण्णन्ति तिस्सन्नं सिक्खानं एकायपि अनूनम्। परिसुद्धन्ति निरुपक्किलेसम्। ब्रह्मचरियन्ति सेट्ठचरियम्। इमिना वारेन सोतापन्नसकदागामिनो कथिता। किं पन ते रुदन्ता ब्रह्मचरियं चरन्तीति? आम। किलेसरोदनेन रुदन्ता चरन्ति नाम। सीलसम्पन्नो पुथुज्जनभिक्खुपि एत्थेव सङ्गहितो।&lt;br&gt;&#xA;ठितत्तोति ठितसभावो। अनागामीति कामरागब्यापादेहि अकम्पनीयचित्तताय च तम्हा लोका अनावत्तिधम्मताय च ठितसभावो नाम। तिण्णोति तण्हासोतं उत्तिण्णो। पारङ्गतोति निब्बानपारं गतो। थले तिट्ठतीति अरहत्तफलसमापत्तिथले तिट्ठति। चेतोविमुत्तिन्ति फलसमाधिम्। पञ्ञाविमुत्तिन्ति फलञाणम्। अयं वुच्चतीति अयं खीणासवो ‘‘तिण्णो पारङ्गतो थले तिट्ठति ब्राह्मणो’’ति वुच्चति। बाहितपापताय हि एस ब्राह्मणो नाम।&lt;br&gt;&#xA;१८९. अप्पस्सुतादीसु – अप्पकं सुतं होतीति नवङ्गे सत्थुसासने किञ्चिदेव थोकं सुतं होति। न अत्थमञ्ञाय, न धम्ममञ्ञाय धम्मानुधम्मपटिपन्नो होतीति अट्ठकथञ्च पाळिञ्च जानित्वा लोकुत्तरधम्मस्स अनुरूपधम्मं पुब्बभागपटिपदं पटिपन्नो न होति। इमिना नयेन सब्बत्थ अत्थो वेदितब्बो।&lt;br&gt;&#xA;१९०. समणमचलादीसु – समणमचलोति समणअचलो, मकारो पदसन्धिकरो। निच्चलसमणो, थिरसमणोति अत्थो । अयं वुच्चतीति अयं सोतापन्नो सासने मूलजाताय सद्धाय पतिट्ठितत्ता ‘समणमचलो’ति वुच्चति। सकदागामी पन रज्जनकिलेसस्स अत्थिताय समणपदुमोति वुत्तो। रत्तट्ठो हि इध पदुमट्ठो नामाति वुत्तम्। अनागामी कामरागसङ्खातस्स रज्जनकिलेसस्स नत्थिताय समणपुण्डरीकोति वुत्तो। पण्डरट्ठो हि इध पुण्डरीकट्ठो नामाति वुत्तम्। खीणासवो च थद्धभावकरानं किलेसानं अभावेन समणेसु समणसुखुमालो नामाति वुत्तो। अप्पदुक्खट्ठेनपि चेस समणसुखुमालोयेवाति।&lt;br&gt;&#xA;चतुक्कनिद्देसवण्णना।&lt;br&gt;&#xA;५. पञ्चकनिद्देसवण्णना&lt;br&gt;&#xA;१९१. पञ्चके – तत्राति तेसु ‘‘आरभति च विप्पटिसारी च होती’’तिआदिना नयेन हेट्ठा उद्दिट्ठपुग्गलेसु। य्वायन्ति यो अयम्। आरभतीति एत्थ आरम्भसद्दो कम्मकिरियाहिंसनवीरियविकोपनापत्तिवीतिक्कमेसु वत्तति। तथा हेस ‘‘यंकिञ्चि दुक्खं सम्भोति, सब्बं आरम्भपच्चया’’ति (सु॰ नि॰ ७४८) कम्मे आगतो। ‘‘महायञ्ञा महारम्भा, न ते होन्ति महप्फला’’ति (अ॰ नि॰ ४.३९) किरियायम्। ‘‘समणं गोतमं उद्दिस्स पाणं आरभन्ती’’ति (म॰ नि॰ २.५१-५२) हिंसने। ‘‘आरभथ, निक्खमथ, युञ्जथ बुद्धसासने’’ति (सं॰ नि॰ १.१८५) वीरिये। ‘‘बीजगामभूतगामसमारम्भा पटिविरतो होती’’ति (दी॰ नि॰ १.१०, १९४; म॰ नि॰ १.२९३) विकोपने। ‘‘आरभति च विप्पटिसारी च होती’’ति (अ॰ नि॰ ५.१४२) अयं पन आपत्तिवीतिक्कमे आगतो। तस्मा आपत्तिवीतिक्कमवसेन आरभति चेव तप्पच्चया विप्पटिसारी च होतीति अयमेत्थ अत्थो।&lt;br&gt;&#xA;यथाभूतं नप्पजानातीति अनधिगतत्ता यथासभावतो न जानाति। यत्थस्साति यस्मिं अस्स, यं ठानं पत्वा एतस्स पुग्गलस्स उप्पन्ना पापका अकुसला धम्मा अपरिसेसा निरुज्झन्तीति अत्थो। किं पन पत्वा ते निरुज्झन्तीति? अरहत्तमग्गम्। फलप्पत्तस्स पन निरुद्धा नाम होन्ति। एवं सन्तेपि इध मग्गकिच्चवसेन फलमेव वुत्तन्ति वेदितब्बम्। आरम्भजाति आपत्तिवीतिक्कमसम्भवा। विप्पटिसारजाति विप्पटिसारतो जाता। पवड्ढन्तीति पुनप्पुनं उप्पज्जनेन वड्ढन्ति। साधूति आयाचनसाधु। इदं वुत्तं होति – याव अपरद्धञ्च वत आयस्मता, एवं सन्तेपि मयं आयस्मन्तं याचाम – ‘‘देसेतब्बयुत्तकस्स देसनाय, वुट्ठातब्बयुत्तकस्स वुट्ठानेन, आविकातब्बयुत्तकस्स आविकिरियाय, आरम्भजे आसवे पहाय, सुद्धन्ते ठितभावपच्चवेक्खणेन विप्पटिसारजे आसवे पटिविनोदेत्वा नीहरित्वा विपस्सनाचित्तञ्चेव विपस्सनापञ्ञञ्च भावेतू’’ति। अमुना पञ्चमेन पुग्गलेनाति एतेन पञ्चमेन खीणासवपुग्गलेन। समसमो भविस्सतीति लोकुत्तरगुणेहि समभावेनेव समो भविस्सतीति एवं खीणासवेन ओवदितब्बोति अत्थो।&lt;br&gt;&#xA;आरभति न विप्पटिसारी होतीति आपत्तिं आपज्जति। तं पन देसेतुं सभागपुग्गलं परियेसति। तस्मा न विप्पटिसारी होति। अङ्गुत्तरट्ठकथायं पन ‘‘वुट्ठितत्ता न विप्पटिसारी होती’’ति वुत्तम्। न आरभति विप्पटिसारी होतीति आपत्तिं नापज्जति, विनयपञ्ञत्तियं पन अकोविदत्ता अनापत्तियं आपत्तिसञ्ञी हुत्वा विप्पटिसारी होति। अङ्गुत्तरट्ठकथायं पन ‘‘सकिं आपत्तिं आपज्जित्वा ततो वुट्ठाय पच्छा किञ्चापि नापज्जति, विप्पटिसारं पन विनोदेतुं न सक्कोती’’ति वुत्तम्। न आरभति न विप्पटिसारी होतीति नेव आपत्तिं आपज्जति, न विप्पटिसारी होति। कतमो पनेस पुग्गलोति? ओस्सट्ठवीरियपुग्गलो। सो हि ‘‘किं मे इमस्मिं बुद्धकाले परिनिब्बानेन, अनागते मेत्तेय्यसम्मासम्बुद्धकाले परिनिब्बायिस्सामी’’ति विसुद्धसीलोपि पटिपत्तिं न पूरेति। सोपि ‘‘किमत्थं आयस्मा पमत्तो विहरति पुथुज्जनस्स नाम गति अनिबद्धा। आयस्मा हि मेत्तेय्यसम्मासम्बुद्धस्स सम्मुखभावं लभेय्यपि न लभेय्यापीति अरहत्तत्थाय विपस्सनं भावेही’’ति ओवदितब्बोव। सेसं सब्बत्थ वुत्तनयेनेव वेदितब्बम्।&lt;br&gt;&#xA;१९२. दत्वा अवजानातीतिआदीसु – एको भिक्खु महापुञ्ञो चतुपच्चयलाभी होति। सो चीवरादीनि लभित्वा अञ्ञं अप्पपुञ्ञं आपुच्छति। सोपि तस्मिं पुनप्पुनं आपुच्छन्तेपि गण्हातियेव। अथस्स इतरो थोकं कुपितो हुत्वा मङ्कुभावं उप्पादेतुकामो वदति – ‘‘अयं अत्तनो धम्मताय चीवरादीनि न लभति, अम्हे निस्साय लभती’’ति। एवं पुग्गलो दत्वा अवजानाति नाम। एको पन एकेन सद्धिं द्वे तीणि वस्सानि वसन्तो पुब्बे तं पुग्गलं गरुं कत्वा पच्छा गच्छन्ते गच्छन्ते काले चित्तीकारं न करोति, आसनापि न वुट्ठाति, उपट्ठानम्पि न गच्छति। एवं पुग्गलो संवासेन अवजानाति नाम।&lt;br&gt;&#xA;आधेय्यमुखोति आदितो धेय्यमुखो। पठमवचनस्मिंयेव ठपितमुखोति अत्थो। अधिमुच्चिता होतीति सद्धाता होति। तत्रायं नयो – एको पुग्गलो सारुप्पंयेव भिक्खुं ‘असारुप्पो एसो’ति कथेति, तं सुत्वा एस निट्ठं गच्छति। पुन अञ्ञेन सभागेन भिक्खुना ‘सारुप्पो अय’न्ति वुत्तेपि तस्स वचनं न गण्हाति ‘‘असुकेन नाम ‘असारुप्पो अय’न्ति अम्हाकं कथित’’न्ति पुरिमभिक्खुनोव कथं गण्हाति। अपरोपिस्स दुस्सीलं ‘सीलवा’ति कथेति। तस्स वचनं सद्दहित्वा पुन अञ्ञेन ‘‘असारुप्पो एस भिक्खु, नायं तुम्हाकं सन्तिकं उपसङ्कमितुं युत्तो’’ति वुत्तोपि तस्स वचनं अग्गहेत्वा पुरिमस्सेव कथं गण्हाति। अपरो वण्णम्पि कथितं गण्हाति, अवण्णम्पि कथितं गण्हातियेव। अयम्पि आधेय्यमुखोयेव नाम। आधातब्बमुखो यं यं सुणाति, तत्थ तत्थ ठपितमुखोति अत्थो।&lt;br&gt;&#xA;लोलोति सद्धादीनं इत्तरकालट्ठितिकत्ता अस्सद्धियादीहि लुलितभावेन लोलो। इत्तरसद्धोति परित्तसद्धो, अपरिपुण्णसद्धो। सेसेसुपि एसेव नयो। एत्थ पन पुनप्पुनं भजनवसेन सद्धाव भत्ति। पेमं सद्धापेमं गेहसितपेमम्पि वट्टति। पसादो सद्धापसादोव। एवं पुग्गलो लोलो होतीति एवं इत्तरसद्धादिताय पुग्गलो लोलो नाम होति। हलिद्दिरागो विय , थुसरासिम्हि कोट्टितखाणुको विय, अस्सपिट्ठियं ठपितकुम्भण्डं विय च अनिबद्धट्ठानो मुहुत्तेन पसीदति, मुहुत्तेन कुप्पति।&lt;br&gt;&#xA;मन्दो मोमूहोति अञ्ञाणभावेन मन्दो अविसदताय मोमूहो। महामूळ्होति अत्थो।&lt;br&gt;&#xA;१९३. योधाजीवूपमेसु – योधाजीवाति युद्धूपजीविनो। रजग्गन्ति हत्थिअस्सादीनं पादप्पहारभिन्नाय भूमिया उग्गतं रजक्खन्धम्। न सन्थम्भतीति सन्थम्भित्वा ठातुं न सक्कोति। सहति रजग्गन्ति रजक्खन्धं दिस्वापि अधिवासेति। धजग्गन्ति हत्थिअस्सादिपिट्ठेसु वा रथेसु वा उस्सापितानं धजानं अग्गम्। उस्सारणन्ति हत्थिअस्सरथादीनञ्चेव बलकायस्स च उच्चासद्दमहासद्दम्। सम्पहारेति समागते अप्पमत्तकेपि पहारे। हञ्ञतीति विहञ्ञति, विघातं आपज्जति। ब्यापज्जतीति विपत्तिं आपज्जति, पकतिभावं जहति। सहति सम्पहारन्ति द्वे तयो पहारे पत्वापि सहति, अधिवासेति । तमेव सङ्गामसीसन्ति तमेव जयखन्धावारट्ठानम्। अज्झावसतीति सत्ताहमत्तं अभिभवित्वा आवसति। किं कारणा? लद्धप्पहारानं पहारजग्गनत्थञ्चेव कतकम्मानं विसेसं ञत्वा ठानन्तरदानत्थञ्च इस्सरियसुखानुभवनत्थञ्च।&lt;br&gt;&#xA;१९४. इदानि यस्मा सत्थु योधाजीवेहि किच्चं नत्थि, इमस्मिं पन सासने तथारूपे पञ्च पुग्गले दस्सेतुं इदं ओपम्मं आभतं, तस्मा ते पुग्गले दस्सेन्तो एवमेवन्तिआदिमाह।&lt;br&gt;&#xA;तत्थ संसीदतीति मिच्छावितक्कस्मिं विसीदति, अनुपविसति। न सक्कोति ब्रह्मचरियं सन्धारेतुन्ति ब्रह्मचरियवासं अनुपच्छिज्जमानं गोपेतुं न सक्कोति। सिक्खादुब्बल्यं आविकत्वाति सिक्खाय दुब्बलभावं पकासेत्वा। किमस्स रजग्गस्मिन्ति किं तस्स पुग्गलस्स रजग्गं नामाति वदति। अभिरूपाति अभिरूपवती। दस्सनीयाति दस्सनयोग्गा। पासादिकाति दस्सनेनेव चित्तप्पसादावहा। परमायाति उत्तमाय। वण्णपोक्खरतायाति सरीरवण्णेन चेव अङ्गसण्ठानेन च।&lt;br&gt;&#xA;१९६. ऊहसतीति अवहसति। उल्लपतीति कथेति। उज्जग्घतीति पाणिं पहरित्वा महाहसितं हसति। उप्पण्डेतीति उप्पण्डनकथं कथेति।&lt;br&gt;&#xA;१९७. अभिनिसीदतीति अभिभवित्वा सन्तिके वा एकासने वा निसीदति। दुतियपदेपि एसेव नयो। अज्झोत्थरतीति अवत्थरति।&lt;br&gt;&#xA;१९८. विनिवेठेत्वा विनिमोचेत्वाति गहितट्ठानतो तस्स हत्थं विनिवेठेत्वा चेव, मोचेत्वा च। सेसमेत्थ उत्तानत्थमेव।&lt;br&gt;&#xA;१९९. पिण्डपातिकेसु – मन्दत्ता मोमूहत्ताति नेव समादानं जानाति, न आनिसंसं; अत्तनो पन मन्दत्ता मोमूहत्ता अञ्ञाणेनेव पिण्डपातिको होति। पापिच्छो इच्छापकतोति पिण्डपातिकस्स मे सतो ‘‘अयं पिण्डपातिको’’ति चतुपच्चयसक्कारं करिस्सन्ति। लज्जी, अप्पिच्छोतिआदीहि च गुणेहि सम्भावेस्सन्तीति। एवं पापिकाय इच्छाय ठत्वा ताय पापिच्छाय अभिभूतो हुत्वा पिण्डपातिको होति। उम्मादवसेन पिण्डाय चरन्तो पन उम्मादा चित्तविक्खेपा पिण्डपातिको नाम होति। वण्णितन्ति इदं पिण्डपातिकङ्गं नाम बुद्धेहि च बुद्धसावकेहि च वण्णितं पसत्थन्ति पिण्डपातिको होति। अप्पिच्छतंयेव निस्सायातिआदीसु – ‘‘इति अप्पिच्छो भविस्सामि, इदं मे पिण्डपातिकङ्गं अप्पिच्छताय संवत्तिस्सति; ‘इति सन्तुट्ठो भविस्सामि इदं मे पिण्डपातिकङ्गं सन्तुट्ठिया संवत्तिस्सति’; ‘इति किलेसे संलिखिस्सामि’, इदं मे पिण्डपातिकङ्गं किलेससल्लेखनत्थाय संवत्तिस्सती’’ति पिण्डपातिको होति। इदमत्थितन्ति इमाय कल्याणाय पटिपत्तिया अत्थिकभावं, इमिना वा पिण्डपातमत्तेन अत्थिकभावम्। यं यं लद्धं तेन तेनेव यापनभावं निस्सायाति अत्थो। अग्गोति जेट्ठको। सेसानि तस्सेव वेवचनानि।&lt;br&gt;&#xA;गवा खीरन्ति गावितो खीरं नाम होति, न विना गाविया। खीरम्हा दधीतिआदीसुपि एसेव नयो। एवमेवन्ति यथा एतेसु पञ्चसु गोरसेसु सप्पिमण्डो अग्गो; एवमेवं इमेसु पञ्चसु पिण्डपातिकेसु य्वायं अप्पिच्छतादीनि निस्साय पिण्डपातिको होति। अयं अग्गो च सेट्ठो च पामोक्खो च उत्तमो च पवरो च। इमेसु पन पञ्चसु पिण्डपातिकेसु द्वेव जना पिण्डपातिका , तयो न पिण्डपातिका। नाममत्तेन पन पिण्डपातिकाति वेदितब्बा। खलुपच्छाभत्तिकादीसुपि एसेव नयोति।&lt;br&gt;&#xA;पञ्चकनिद्देसवण्णना।&lt;br&gt;&#xA;६. छक्कनिद्देसवण्णना&lt;br&gt;&#xA;२०२. छक्के – तत्राति तेसु छसु पुग्गलेसु। सम्मासम्बुद्धो तेन दट्ठब्बोति सो पुग्गलो तेन अनाचरियकेन अत्तना उप्पादितेन सब्बञ्ञुतञ्ञाणेन सब्बञ्ञुबुद्धो दट्ठब्बो।&lt;br&gt;&#xA;पच्चेकसम्बुद्धो तेनातिआदीसुपि तेन पच्चेकसम्बोधिञाणेन सो पुग्गलो पच्चेकसम्बुद्धो। तेन सावकपारमीञाणेन ते पुग्गला सारिपुत्तमोग्गल्लाना। तेन दुक्खस्स अन्तकरणेन ते पुग्गला अवसेसा अरहन्तो। तेन इत्थत्तं अनागमनेन सो पुग्गलो अनागामी। तेन इत्थत्तं आगमनेन ते पुग्गला सोतापन्नसकदागामिनो दट्ठब्बाति।&lt;br&gt;&#xA;छक्कनिद्देसवण्णना।&lt;br&gt;&#xA;७. सत्तकनिद्देसवण्णना&lt;br&gt;&#xA;२०३. सत्तके – सकिं निमुग्गोति एकवारं निमुग्गो। एकन्तकाळकेहीति एकन्तेनेव काळकेहि नत्थिकवादअहेतुकवादअकिरियवादसङ्खातेहि नियतमिच्छादिट्ठिधम्मेहि। एवं पुग्गलोति इमिना कारणेन पुग्गलो एकवारं निमुग्गो तथा निमुग्गोव होति। एतस्स हि पुन भवतो वुट्ठानं नाम नत्थीति वदन्ति। मक्खलिगोसालादयो विय हेट्ठा नरकग्गीनंयेव आहारो होति।&lt;br&gt;&#xA;साहु सद्धा कुसलेसु धम्मेसूति कुसलधम्मेसु सद्धा नाम साधुलद्धिकाति उम्मुज्जति। सो तावतकेनेव कुसलेन उम्मुज्जति नाम। साधु हिरीतिआदीसुपि एसेव नयो। हायतियेवाति चङ्कवारे आसित्तउदकं विय एकन्तेन परिहायतेव। एवं पुग्गलोति एवं साहु सद्धाति। इमेसं सद्धादीनं वसेन एकवारं उम्मुज्जित्वा तेसं परिहानिया पुन निमुज्जतियेव, देवदत्तादयो विय। देवदत्तो हि अट्ठ समापत्तियो, पञ्च च अभिञ्ञायो निब्बत्तेत्वापि पुन बुद्धानं पटिकण्टकताय तेहि गुणेहि परिहीनो रुहिरुप्पादकम्मं सङ्घभेदकम्मञ्च कत्वा कायस्स भेदा दुतियचित्तवारेन निरये निब्बत्ति। कोकालिको द्वे अग्गसावके उपवदित्वा पदुमनिरये निब्बत्तो।&lt;br&gt;&#xA;नेव हायति नो वड्ढतीति अप्पहोनककालेपि न हायति, पहोनककालेपि न वड्ढति। उभयम्पि पनेतं अगारिकेनपि अनगारिकेनपि दीपेतब्बम्। एकच्चो हि अगारिको अप्पहोनककाले पक्खिकभत्तं वा सलाकभत्तं वा वस्सावासिकं वा उपनिबन्धापेति। सो पच्छा पहोनककालेपि पक्खिकभत्तादिमत्तमेव पवत्तेति। अनगारिकोपि आदिम्हि अप्पहोनककाले उद्देसं वा धुतङ्गं वा गण्हाति, मेधाबलवीरियसम्पत्तिया पहोनककालेपि ततो उत्तरिं न करोति। एवं पुग्गलोति एवं इमाय सद्धादीनं ठितिया पुग्गलो उम्मुज्जित्वा ठितो नाम होति।&lt;br&gt;&#xA;उम्मुज्जित्वा विपस्सति विलोकेतीति सोतापन्नो पुग्गलो उट्ठहित्वा गमनमग्गं गन्तब्बं दिसं वा आलोकेति नाम।&lt;br&gt;&#xA;उम्मुज्जित्वा पतरतीति सकदागामिपुग्गलो किलेसतनुताय उट्ठहित्वा गन्तब्बदिसाभिमुखो पतरति नाम।&lt;br&gt;&#xA;पतिगाधप्पत्तो होतीति अनागामिपुग्गलो उट्ठाय विलोकेत्वा पतरित्वा गन्त्वा एकस्मिं ठाने पतिट्ठापत्तो नाम होति, तिट्ठति, न पुनागच्छति।&lt;br&gt;&#xA;तिण्णो पारङ्गतो थले तिट्ठतीति सब्बकिलेसोघं तरित्वा परतीरं गन्त्वा निब्बानथले ठितो नाम होति। इमे पन सत्त पुग्गला उदकोपमेन दीपिता।&lt;br&gt;&#xA;सत्त किर जङ्घवाणिजा अद्धानमग्गपटिपन्ना अन्तरामग्गे एकं पुण्णनदिं पापुणिंसु। तेसु पठमं ओतिण्णो उदकभीरुको पुरिसो ओतिण्णट्ठानेयेव निमुज्जित्वा पुन उट्ठातुं नासक्खि, अन्तोयेव मच्छकच्छपभक्खो जातो। दुतियो ओतिण्णट्ठाने निमुज्जित्वा सकिं उट्ठहित्वा पुन निमुग्गो उट्ठातुं नासक्खि, अन्तोयेव मच्छकच्छपभक्खो जातो। ततियो निमुज्जित्वा उट्ठहि। सो मज्झे नदिया ठत्वा नेव ओरतो आगन्तुं, न परतो गन्तुं असक्खि । चतुत्थो उट्ठाय ठितो उत्तरणतित्थं ओलोकेसि। पञ्चमो ओतरणतित्थं ओलोकेत्वा पतरि। छट्ठो तरित्वा पारिमतीरं गन्त्वा कटिप्पमाणे उदके ठितो। सत्तमो पारिमतीरं गन्त्वा गन्धचुण्णादीहि न्हात्वा वरवत्थानि निवासेत्वा सुरभिविलेपनं विलिम्पित्वा नीलुप्पलादीनि पिळन्धित्वा नानालङ्कारपटिमण्डितो महानगरं पविसित्वा पासादवरमारुय्ह उत्तमभोजनं भुञ्जि।&lt;br&gt;&#xA;तत्थ सत्त जङ्घवाणिजा विय इमे सत्त पुग्गला। नदी विय वट्टम्। पठमस्स उदकभीरुकस्स पुरिसस्स ओतिण्णट्ठानेयेव निमुज्जनं विय मिच्छादिट्ठिकस्स वट्टे निमुज्जनम्। उम्मुज्जित्वा निमुग्गपुरिसो विय सद्धादीनं उप्पत्तिमत्तकेन उम्मुज्जित्वा तेसं परिहानिया निमुग्गपुग्गलो। मज्झे नदिया ठितो विय सद्धादीनं ठितिया ठितपुग्गलो। उत्तरणतित्थं ओलोकेन्तो विय गन्तब्बमग्गं गन्तब्बदिसं वा ओलोकेन्तो सोतापन्नो। पतरितपुरिसो विय किलेसतनुताय पतरन्तो सकदागामी। तरित्वा कटिमत्ते उदके ठितपुरिसो विय अनावत्तितधम्मताय ठितो अनागामी। न्हत्वा पारिमतीरं उत्तरित्वा थले ठितपुरिसो विय चत्तारो ओघे अतिक्कमित्वा निब्बानथले ठितो खीणासवब्राह्मणो। थले ठितपुरिसस्स नगरं पविसित्वा पासादवरं आरुय्ह उत्तमभोजनभुञ्जनं विय खीणासवस्स निब्बानारम्मणं फलसमापत्तिं अप्पेत्वा वीतिनामनं वेदितब्बम्। उभतोभागविमुत्तादयो हेट्ठा पकासितायेवाति।&lt;br&gt;&#xA;सत्तकनिद्देसवण्णना।&lt;br&gt;&#xA;२०७. अट्ठकनवकनिद्देसापि हेट्ठा वुत्तनयेनेव वेदितब्बा।&lt;br&gt;&#xA;१०. दसकनिद्देसवण्णना&lt;br&gt;&#xA;२०९. दसकनिद्देसे – इधाति कामावचरभूमियम्। कामावचरभूमियञ्हि सत्तक्खत्तुपरमादीनं कामावचरभूमियञ्ञेव निट्ठा होति। कामावचरत्तभावेनेव अरहत्तप्पत्ति च अनुपादिसेसनिब्बानप्पत्ति च होतीति अत्थो।&lt;br&gt;&#xA;इध विहायाति इध कामावचरे अत्तभावे विहाय सुद्धावासत्तभावे ठितानं निट्ठा होतीति अत्थो। अन्तरापरिनिब्बायिआदयो हि इध अनागामिफलं पत्वा इतो चुता सुद्धावासेसु उप्पज्जित्वा तेन अत्तभावेन अरहत्तञ्चेव अनुपादिसेसनिब्बानधातुञ्च पापुणन्ति। तेन वुत्तं – ‘‘इमेसं पञ्चन्नं इध विहाय निट्ठा’’ति।&lt;br&gt;&#xA;दसकनिद्देसवण्णना।&lt;br&gt;&#xA;निगमनकथा&lt;br&gt;&#xA;एत्तावता च –&lt;br&gt;&#xA;यं वे पुग्गलपञ्ञत्तिं, लोके अप्पटिपुग्गलो।&lt;br&gt;&#xA;नातिसङ्खेपतो सत्था, देसेसि तिदसालये॥&lt;br&gt;&#xA;तस्सा अट्ठकथञ्चेव, दीपभासाय सङ्खतम्।&lt;br&gt;&#xA;आगमट्ठकथायो च, ओगाहेत्वा असेसतो॥&lt;br&gt;&#xA;सुविभत्तो असंकिण्णो, यो यो अत्थो यहिं यहिम्।&lt;br&gt;&#xA;ततो ततो तं गहेत्वा, पहाय अतिवित्थारं॥&lt;br&gt;&#xA;विसुद्धिमग्गे यं वुत्तं, तं अनादाय सङ्खता।&lt;br&gt;&#xA;नातिसङ्खेपवित्थार-नयेनट्ठकथा अयं॥&lt;br&gt;&#xA;तं एतं सत्तमत्तेहि, भाणवारेहि तन्तिया।&lt;br&gt;&#xA;चिरट्ठितत्थं धम्मस्स, सङ्खरोन्तेन यं मया॥&lt;br&gt;&#xA;सम्पत्तं कुसलं तेन, सद्धम्मं सुखुमं सिवम्।&lt;br&gt;&#xA;ओलोकेन्तु विसुद्धेन, पाणयो धम्मचक्खुनाति॥&lt;br&gt;&#xA;पुग्गलपञ्ञत्ति-अट्ठकथा निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अभिधम्मपिटके&lt;/p&gt;</description>
    </item>
    <item>
      <title>०२. परिहानिकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_parihAnikathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_parihAnikathA/</guid>
      <description>&lt;p&gt;२. परिहानिकथा&lt;/p&gt;&#xA;&lt;h2 id=&#34;१-वदयततपरहनवणणन&#34;&gt;१. वादयुत्तिपरिहानिवण्णना&lt;/h2&gt;&#xA;&lt;p&gt;२३९. इदानि परिहानिकथा होति। परिहानिधम्मो अपरिहानिधम्मो, ‘‘द्वेमे, भिक्खवे, धम्मा सेक्खस्स, भिक्खुनो परिहानाय संवत्तन्ति’’ (अ॰ नि॰ २.१८५), ‘‘पञ्चिमे, भिक्खवे, धम्मा समयविमुत्तस्स भिक्खुनो परिहानाय संवत्तन्ती’’ति (अ॰ नि॰ ५.१४९) एवमादीनि हि सुत्तानि निस्साय सम्मितिया वज्जिपुत्तका सब्बत्थिवादिनो एकच्चे च महासङ्घिका अरहतोपि परिहानिं इच्छन्ति, तस्मा ते वा होन्तु अञ्ञेयेव वा, येसं अयं लद्धि, तेसं लद्धिभिन्दनत्थं परिहायति अरहा अरहत्ताति पुच्छा सकवादिस्स। तत्र परिहायतीति द्वे परिहानियो पत्तपरिहानि च अप्पत्तपरिहानि च। तत्थ ‘‘दुतियम्पि खो आयस्मा गोधिको तम्हा सामयिकाय चेतोविमुत्तिया परिहायी’’ति (सं॰ नि॰ १.१५९) अयं पत्तपरिहानि नाम। ‘‘मा वो सामञ्ञत्थिकानं सतं सामञ्ञत्थो परिहायी’’ति (म॰ नि॰ १.४१६-४१८) अयं अप्पत्तपरिहानि। तासु इध पत्तपरिहानि अधिप्पेता। तञ्हि सन्धाय आमन्ताति पटिञ्ञा परवादिस्स। सकसमये पन इमं पत्तपरिहानिं नाम लोकियसमापत्तियाव इच्छन्ति, न अरहत्तादीहि सामञ्ञफलेहि। परसमयेपि नं सब्बसामञ्ञफलेसु सब्बभवेसु सब्बकालेसु सब्बेसञ्च पुग्गलानं न इच्छन्ति। तं पन तेसं लद्धिमत्तमेवाति सब्बं लद्धिजालं भिन्दितुं पुन सब्बत्थातिआदिना नयेन देसना वड्ढिता।&lt;br&gt;&#xA;तत्थ यस्मा परवादी कमेन परिहायित्वा सोतापत्तिफले ठितस्स अरहतो परिहानिं न इच्छति, उपरिफलेसु ठितस्सेव इच्छति। यस्मा च रूपारूपभवेसु ठितस्स न इच्छति, कम्मारामतादीनं पन परिहानियधम्मानं भावतो कामभवे ठितस्सेव इच्छति, तस्मा ‘‘सब्बत्था’’ति पुट्ठो पटिक्खिपति। पुन दळ्हं कत्वा पुट्ठो कामभवं सन्धाय पटिजानाति। सब्बस्मिम्पि हि कामभवे परिहानिकरा कामगुणा अत्थि, तस्मा तत्थ परिहायतीति तस्स लद्धि।&lt;br&gt;&#xA;ततियपुच्छाय परिहानीति परिहानिकरे धम्मे पुच्छति। तत्थ यस्मा परिहानि नाम कम्मारामतादिधम्मा, विसेसतो वा कामरागब्यापादा एव, ते च रूपारूपभवे नत्थि, तस्मा ‘‘न हेव’’न्ति पटिक्खेपो परवादिस्स।&lt;br&gt;&#xA;सब्बदाति कालपुच्छा। तत्थ पठमपञ्हे योनिसोमनसिकारकाले अपरिहायनतो पटिक्खिपति। दुतिये अयोनिसोमनसिकरोतो रत्तिभागे वा दिवसभागे वा सब्बदा परिहायनतो पटिजानाति। ततिये परिहानिकरधम्मसमायोगे सति मुहुत्तमेव परिहानि नाम होति, ततो पुब्बे अपरिहीनस्स पच्छा परिहीनस्स च परिहानि नाम नत्थीति पटिक्खिपति।&lt;br&gt;&#xA;सब्बेव अरहन्तोति पञ्हानं पठमस्मिं तिक्खिन्द्रिये सन्धाय पटिक्खिपति। दुतियस्मिं मुदिन्द्रिये सन्धाय पटिजानाति। ततियस्मिम्पि तिक्खिन्द्रियाव अधिप्पेता। तेसञ्हि सब्बेसम्पि परिहानि न होतीति तस्स लद्धि।&lt;br&gt;&#xA;सेट्ठिउदाहरणे पठमपुच्छा परवादिस्स, दुतिया सकवादिस्स। तत्रायं अधिप्पायो – यं मं तुम्हे पुच्छथ – ‘‘अरहा अरहत्ता परिहायन्तो चतूहि फलेहि परिहायती’’ति, तत्र वो पटिपुच्छामि – ‘‘चतूहि सतसहस्सेहि सेट्ठी सेट्ठित्तं करोन्तो सतसहस्सेहि परिहीने सेट्ठी सेट्ठित्ता परिहीनो होती’’ति। ततो सकवादिना एकदेसेन परिहानिं सन्धाय ‘‘आमन्ता’’ति वुत्ते सब्बसापतेय्या परिहीनो होतीति पुच्छति। तथा अपरिहीनत्ता सकवादी न हेवाति वत्वा अथ नं ‘‘एवमेव अरहापि परिहायति च। न च चतूहि फलेही’’ति उप्पन्नलद्धिकं दुतियं भब्बपञ्हं पुच्छति। परवादी सेट्ठिनो अभब्बताय नियमं अपस्सन्तो पटिजानित्वा अरहतो चतूहि फलेहि परिहानिभब्बतं पुट्ठो ‘‘नियतो सम्बोधिपरायणो’’ति (अ॰ नि॰ ३.८७) वचनस्स अयोनिसो अत्थं गहेत्वा लद्धियं ठितो सोतापत्तिफलतो परिहायितुं अभब्बतं सन्धाय पटिक्खिपति। तं पनस्स लद्धिमत्तमेवाति।&lt;br&gt;&#xA;एत्तावता वादयुत्ति नाम निट्ठिता होति।&lt;/p&gt;</description>
    </item>
    <item>
      <title>०२. वेदनात्तिकवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_vedanAttikavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/02_vedanAttikavaNNanA/</guid>
      <description>&lt;p&gt;२. वेदनात्तिकवण्णना&lt;br&gt;&#xA;१. वेदनात्तिके तिस्सो वेदना रूपं निब्बानन्ति इमे धम्मा न लब्भन्ति, तस्मा एकं खन्धं पटिच्च द्वे खन्धातिआदि वुत्तम्। पटिसन्धिक्खणे सुखाय वेदनायाति सहेतुकपटिसन्धिवसेन वुत्तम्। दुक्खवेदना पटिसन्धियं न लब्भतीति दुतियवारे पटिसन्धिग्गहणं न कतम्। ततियवारे पटिसन्धिक्खणेति सहेतुकपटिसन्धिवसेन वुत्तम्। सेसमेत्थ इतो परेसु च पच्चयेसु यथापाळिमेव निय्याति। सब्बत्थ तयो तयो वारा वुत्ता। तेन वुत्तं हेतुया तीणि…पे॰… अविगते तीणीति।&lt;br&gt;&#xA;६. पच्चयसंसन्दने पन सहेतुकाय विपाकदुक्खवेदनाय अभावतो हेतुमूलकनये विपाके द्वेति वुत्तम्। अधिपतिआदीहि सद्धिं संसन्दनेसुपि विपाके द्वेयेव। कस्मा? विपाके दुक्खवेदनाय अधिपतिझानमग्गानं अभावतो। येहि च सद्धिं संसन्दने विपाके द्वे वारा लब्भन्ति, विपाकेन सद्धिं संसन्दने तेसुपि द्वेयेव।&lt;br&gt;&#xA;१०. पच्चनीये नपुरेजाते आरुप्पे च पटिसन्धियञ्च दुक्खवेदनाय अभावतो द्वे वारा आगता। नविप्पयुत्तेपि आरुप्पे दुक्खाभावतो द्वेयेव। सब्बअरूपधम्मपरिग्गाहका पन सहजातादयो पच्चया इमस्मिं पच्चनीयवारे परिहायन्ति। कस्मा? वेदनासम्पयुत्तस्स धम्मस्स वेदनासम्पयुत्तं पटिच्च सहजातादीहि विना अनुप्पत्तितो पच्छाजातपच्चयञ्च विनाव उप्पत्तितो।&lt;br&gt;&#xA;१७. पच्चयसंसन्दने पन नपुरेजाते एकन्ति आरुप्पे पटिसन्धियञ्च अहेतुकादुक्खमसुखवेदनासम्पयुत्तं सन्धाय वुत्तम्। नकम्मे द्वेति अहेतुककिरियसम्पयुत्तचेतनावसेन वुत्तम्। सुखाय हि अदुक्खमसुखाय च वेदनाय सम्पयुत्ते धम्मे पटिच्च ताहि वेदनाहि सम्पयुत्ता अहेतुककिरियचेतना उप्पज्जन्ति। नहेतुपच्चया नविपाकेपि एसेव नयो। नविप्पयुत्ते एकन्ति आरुप्पे आवज्जनवसेन वुत्तम्। इमिना उपायेन सब्बसंसन्दनेसु गणना वेदितब्बा।&lt;br&gt;&#xA;२५-३७. अनुलोमपच्चनीये पच्चनीये लद्धपच्चया एव पच्चनीयतो तिट्ठन्ति। पच्चनीयानुलोमे सब्बा रूपधम्मपरिग्गाहका सहजातादयो अनुलोमतोव तिट्ठन्ति, न पच्चनीयतो। अहेतुकस्स पन चित्तुप्पादस्स अधिपति नत्थीति अधिपतिपच्चयो अनुलोमतो न तिट्ठति। पटिच्चवारादीसु पन पच्छाजातो अनुलोमतो न लब्भतियेवाति परिहीनो। ये चेत्थ अनुलोमतो लब्भन्ति, ते पच्चनीयतो लब्भमानेहि सद्धिं परिवत्तेत्वापि योजितायेव। तेसु तीणि द्वे एकन्ति तयोव वारपरिच्छेदा, ते सब्बत्थ यथानुरूपं सल्लक्खेतब्बा। यो चायं पटिच्चवारे वुत्तो, सहजातवारादीसुपि अयमेव वण्णनानयो।&lt;br&gt;&#xA;३८. पञ्हावारे पन सम्पयुत्तकानं खन्धानन्ति तेन सद्धिं सम्पयुत्तकानं खन्धानं तेहियेव वा हेतूहि सुखवेदनादीहि वा।&lt;br&gt;&#xA;३९. विप्पटिसारिस्साति दानादीसु ताव ‘‘कस्मा मया इदं कतं, दुट्ठु मे कतं, अकतं सेय्यो सिया’’ति एवं विप्पटिसारिस्स। झानपरिहानियं पन ‘‘परिहीनं मे झानं, महाजानियो वतम्ही’’ति एवं विप्पटिसारिस्स। मोहो उप्पज्जतीति दोससम्पयुत्तमोहो। तथा मोहं अरब्भाति दोससम्पयुत्तमोहमेव।&lt;br&gt;&#xA;४५. सुखाय वेदनाय सम्पयुत्तं भवङ्गं अदुक्खमसुखाय वेदनाय सम्पयुत्तस्स भवङ्गस्साति तदारम्मणसङ्खातं पिट्ठिभवङ्गं मूलभवङ्गस्स। वुट्ठानस्साति तदारम्मणस्स भवङ्गस्स वा। उभयम्पि हेतं कुसलाकुसलजवनतो वुट्ठितत्ता वुट्ठानन्ति वुच्चति। किरियं वुट्ठानस्साति एत्थापि एसेव नयो। फलं वुट्ठानस्साति फलचित्तं भवङ्गस्स। भवङ्गेन हि फलतो वुट्ठितो नाम होति। परतो ‘‘वुट्ठान’’न्ति आगतट्ठानेसुपि एसेव नयो।&lt;br&gt;&#xA;४६. दुक्खाय वेदनाय सम्पयुत्ता खन्धाति दोमनस्ससम्पयुत्ता अकुसला खन्धा। अदुक्खमसुखाय वेदनाय सम्पयुत्तस्स वुट्ठानस्साति तदारम्मणसङ्खातस्स आगन्तुकभवङ्गस्स वा उपेक्खासम्पयुत्तमूलभवङ्गस्स वा। सचे पन सोमनस्ससहगतं मूलभवङ्गं होति, तदारम्मणस्स च उप्पत्तिकारणं न होति, जवनस्स आरम्मणतो अञ्ञस्मिम्पि आरम्मणे अदुक्खमसुखवेदनं अकुसलविपाकं उप्पज्जतेव। तम्पि हि जवनतो वुट्ठितत्ता वुट्ठानन्ति वुच्चति। सहजातपच्चयादिनिद्देसा उत्तानत्थायेव। नहेत्थ किञ्चि अत्थि, यं न सक्का सिया हेट्ठा वुत्तनयेन वेदेतुं, तस्मा साधुकं उपलक्खेतब्बम्।&lt;br&gt;&#xA;६२. इदानि यस्मिं यस्मिं पच्चये ये ये वारा लद्धा, सब्बे ते सङ्खिपित्वा गणनाय दस्सेतुं हेतुया तीणीतिआदि वुत्तम्। तत्थ सब्बानि तीणि सुद्धानं तिण्णं पदानं वसेन वेदितब्बानि। आरम्मणे नव एकमूलकेकावसानानि। अधिपतिया पञ्च सहजाताधिपतिवसेन अमिस्सानि तीणि, आरम्मणाधिपतिवसेन च ‘‘सुखाय सम्पयुत्तो सुखाय सम्पयुत्तस्स, अदुक्खमसुखाय सम्पयुत्तो अदुक्खमसुखाय सम्पयुत्तस्सा’’ति द्वे, तानि न गणेतब्बानि। सुखाय पन सम्पयुत्तो अदुक्खमसुखाय, अदुक्खमसुखाय सम्पयुत्तो सुखायाति इमानि द्वे गणेतब्बानीति एवं पञ्च। अनन्तरसमनन्तरेसु सत्ताति सुखा द्विन्नं, तथा दुक्खा, अदुक्खमसुखा तिण्णम्पीति एवं सत्त। उपनिस्सये नवाति सुखसम्पयुत्तो सुखसम्पयुत्तस्स तीहिपि उपनिस्सयेहि, दुक्खसम्पयुत्तस्स पकतूपनिस्सयेनेव, उपेक्खासम्पयुत्तस्स तीहिपि, दुक्खसम्पयुत्तो दुक्खसम्पयुत्तस्स अनन्तरपकतूपनिस्सयेहि, सुखसम्पयुत्तस्स पकतूपनिस्सयेन, अदुक्खमसुखसम्पयुत्तस्स द्विधा, अदुक्खमसुखसम्पयुत्तो अदुक्खमसुखसम्पयुत्तस्स तिधापि, तथा सुखसम्पयुत्तस्स, दुक्खसम्पयुत्तस्स अनन्तरपकतूपनिस्सयेहीति एवं नव। पच्चयभेदतो पनेत्थ पकतूपनिस्सया नव, अनन्तरूपनिस्सया सत्त, आरम्मणूपनिस्सया चत्तारोति वीसति उपनिस्सया। पुरेजातपच्छाजाता पनेत्थ छिज्जन्ति। न हि पुरेजाता पच्छाजाता वा अरूपधम्मा अरूपधम्मानं पच्चया होन्ति।&lt;br&gt;&#xA;कम्मे अट्ठाति सुखसम्पयुत्तो सुखसम्पयुत्तस्स द्विधापि, दुक्खसम्पयुत्तस्स नानाक्खणिकतोव तथा इतरस्स। दुक्खसम्पयुत्तो दुक्खसम्पयुत्तस्स द्विधापि, सुखसम्पयुत्तस्स नत्थि, इतरस्स नानाक्खणिकतोव अदुक्खमसुखसम्पयुत्तो अदुक्खमसुखसम्पयुत्तस्स द्विधापि, इतरेसं नानाक्खणिकतोति एवं अट्ठ। पच्चयभेदतो पनेत्थ नानाक्खणिका अट्ठ, सहजाता तीणीति एकादस कम्मपच्चया। यथा च पुरेजातपच्छाजाता, एवं विप्पयुत्तपच्चयोपेत्थ छिज्जति। अरूपधम्मा हि अरूपधम्मानं विप्पयुत्तपच्चयो न होन्ति। नत्थिविगतेसु सत्त अनन्तरसदिसाव। एवमेत्थ तीणि पञ्च सत्त अट्ठ नवाति पञ्च गणनपरिच्छेदा। तेसं वसेन पच्चयसंसन्दने ऊनतरगणनेन सद्धिं संसन्दनेसु अतिरेकञ्च अलब्भमानञ्च अपनेत्वा गणना वेदितब्बा।&lt;br&gt;&#xA;६३-६४. हेतुया सद्धिं आरम्मणं न लब्भति, तथा अनन्तरादयो। अधिपतिया द्वेति दुक्खपदं ठपेत्वा सेसानि द्वे। दुक्खसम्पयुत्तो हि हेतु अधिपति नाम नत्थि, तस्मा सो न लब्भतीति अपनीतो। सेसद्वयेसुपि एसेव नयो। इति हेतुमूलके द्वेयेव गणनपरिच्छेदा, तेसं वसेन छ घटनानि वुत्तानि। तेसु पठमं अविपाकभूतानं ञाणविप्पयुत्तनिराधिपतिधम्मानं वसेन वुत्तं, दुतियं तेसञ्ञेव विपाकभूतानं, ततियचतुत्थानि तेसञ्ञेव ञाणसम्पयुत्तानं, पञ्चमं अविपाकभूतसाधिपतिअमोहवसेन, छट्ठं विपाकभूतसाधिपतिअमोहवसेन। पठमं वा सब्बहेतुवसेन, दुतियं सब्बविपाकहेतुवसेन, ततियं सब्बामोहहेतुवसेन, चतुत्थं सब्बविपाकामोहहेतुवसेन। पञ्चमं सब्बसाधिपतिअमोहवसेन, छट्ठं सब्बसाधिपतिविपाकामोहवसेन।&lt;br&gt;&#xA;६६. आरम्मणमूलके अधिपतिया चत्तारीति आरम्मणाधिपतिवसेन सुखं सुखस्स, अदुक्खमसुखस्स, अदुक्खमसुखं अदुक्खमसुखस्स, सुखस्साति एवं चत्तारि। उपनिस्सयेपि आरम्मणूपनिस्सयवसेन चत्तारो वुत्ता। घटनानि पनेत्थ एकमेव। अधिपतिमूलकादीसुपि हेट्ठा वुत्तनयेनेव यं लब्भति यञ्च न लब्भति, तं सब्बं साधुकं सल्लक्खेत्वा संसन्दनघटनगणना वेदितब्बा।&lt;br&gt;&#xA;८३-८७. पच्चनीयम्हि कुसलत्तिके वुत्तनयेनेव अनुलोमतो पच्चये उद्धरित्वा तत्थ लद्धानं वारानं वसेन पच्चनीयतो गणनवसेन नहेतुया नवाति सब्बपच्चयेसु नव वारा दस्सिता । ते एकमूलकेकावसानानं नवन्नं विस्सज्जनानं वसेन ‘‘सुखाय वेदनाय सम्पयुत्तो धम्मो सुखाय वेदनाय सम्पयुत्तस्स धम्मस्स नहेतुपच्चयेन पच्चयो, सुखाय वेदनाय सम्पयुत्तेन चित्तेन दानं दत्वा’’तिआदिना नयेन पाळिं उद्धरित्वा दस्सेतब्बा। पच्चयसंसन्दने पनेत्थ नहेतुपच्चया…पे॰… नउपनिस्सये अट्ठाति नानाक्खणिककम्मपच्चयवसेन वेदितब्बा। दुब्बलकम्मञ्हि विपाकस्स न उपनिस्सयो होति। केवलं पन नानाक्खणिककम्मपच्चयेनेव पच्चयो होति। सेसमेत्थ अनुलोमपच्चनीयपच्चनीयानुलोमेसु च तेसं तेसं पच्चयानं योगे लद्धवारवसेन सक्का हेट्ठा वुत्तनयेनेव गणेतुं, तस्मा न वित्थारितन्ति।&lt;br&gt;&#xA;वेदनात्तिकवण्णना।&lt;/p&gt;</description>
    </item>
    <item>
      <title>०३ पुग्गलपञ्ञत्ति-अट्ठकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_puggalapa~n~natti-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_puggalapa~n~natti-aTThakathA/</guid>
      <description>&lt;p&gt;पुग्गलपञ्ञत्ति-अट्ठकथा&lt;br&gt;&#xA;निपुणत्थं पकरणं, धातुभेदप्पकासनो।&lt;br&gt;&#xA;सत्था धातुकथं नाम, देसयित्वा सुरालये॥&lt;br&gt;&#xA;अनन्तरं तस्स जिनो, पञ्ञत्तिभेददीपनम्।&lt;br&gt;&#xA;आह पुग्गलपञ्ञत्तिं, यं लोके अग्गपुग्गलो॥&lt;br&gt;&#xA;तस्सा संवण्णनोकासो, यस्मा दानि उपागतो।&lt;br&gt;&#xA;तस्मा नं वण्णयिस्सामि, तं सुणाथ समाहिताति॥&lt;/p&gt;</description>
    </item>
    <item>
      <title>०३. आयतनयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_Ayatanayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_Ayatanayamakam/</guid>
      <description>&lt;p&gt;३. आयतनयमकम्&lt;/p&gt;&#xA;&lt;h2 id=&#34;१-पणणततउददसवरवणणन&#34;&gt;१. पण्णत्तिउद्देसवारवण्णना&lt;/h2&gt;&#xA;&lt;p&gt;१-९. इदानि मूलयमके देसितेयेव कुसलादिधम्मे आयतनवसेनापि सङ्गण्हित्वा खन्धयमकानन्तरं देसितस्स आयतनयमकस्स वण्णना होति। तत्थ खन्धयमके वुत्तनयेनेव पाळिववत्थानं वेदितब्बम्। यथेव हि तत्थ पण्णत्तिवारो, पवत्तिवारो, परिञ्ञावारोति तयो महावारा होन्ति, तथा इधापि। वचनत्थोपि नेसं तत्थ वुत्तनयेनेव वेदितब्बो। इधापि च पण्णत्तिवारो उद्देसनिद्देसवसेन द्विधा ववत्थितो। इतरे निद्देसवसेनेव। ‘तत्थ द्वादसायतनानी’ति पदं आदिं कत्वा याव नायतना न मनोति, ताव पण्णत्तिवारस्स उद्देसवारो वेदितब्बो। तत्थ द्वादसायतनानीति अयं यमकवसेन पुच्छितब्बानं आयतनानं उद्देसो। चक्खायतनं…पे॰… धम्मायतनन्ति तेसञ्ञेव पभेदतो नामववत्थानम्। यमकवसेन पुच्छासुखत्थञ्चेत्थ पठमं पटिपाटिया अज्झत्तरूपायतनानि वुत्तानि। पच्छा बाहिररूपायतनानि। परियोसाने मनायतनधम्मायतनानि।&lt;br&gt;&#xA;यथा पन हेट्ठा खन्धवसेन, एवमिध इमेसं आयतनानं वसेन पदसोधनवारो, पदसोधनमूलचक्कवारो, सुद्धायतनवारो, सुद्धायतनमूलचक्कवारोति, चत्तारोव नयवारा होन्ति। एकेको चेत्थ अनुलोमपटिलोमवसेन दुविधोयेव। तेसमत्थो तत्थ वुत्तनयेनेव वेदितब्बो। यथा पन खन्धयमके पदसोधनवारस्स अनुलोमवारे ‘रूपं रूपक्खन्धो, रूपक्खन्धो रूप’न्तिआदीनि पञ्च यमकानि, तथा इध ‘चक्खु, चक्खायतनं; चक्खायतनं; चक्खू’तिआदीनि द्वादस। पटिलोमवारेपि ‘न चक्खु, न चक्खायतनं; न चक्खायतनं, न चक्खू’तिआदीनि द्वादस , पदसोधनमूलचक्कवारस्स पनेत्थ अनुलोमवारे एकेकायतनमूलकानि एकादस एकादस कत्वा द्वत्तिंससतं यमकानि। पटिलोमवारेपि द्वत्तिंससतमेव। सुद्धायतनवारस्सापि अनुलोमवारे द्वादस, पटिलोमवारे द्वादस, सुद्धायतनमूलचक्कवारस्सापि अनुलोमवारे एकेकायतनमूलकानि एकादस एकादस कत्वा द्वत्तिंससतं यमकानि। पटिलोमवारेपि द्वत्तिंससतमेवाति एवमिध छसत्तताधिकेहि पञ्चहि यमकसतेहि, द्विपञ्ञासाधिकेहि एकादसहि पुच्छासतेहि, चतुराधिकेहि तेवीसाय अत्थसतेहि च पटिमण्डितो पण्णत्तिवारस्स उद्देसवारो वेदितब्बो।&lt;br&gt;&#xA;पण्णत्तिउद्देसवारवण्णना।&lt;/p&gt;</description>
    </item>
    <item>
      <title>०३. ततियवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_tatiyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_tatiyavaggo/</guid>
      <description>&lt;p&gt;३. ततियवग्गो&lt;/p&gt;&#xA;&lt;h2 id=&#34;१-बलकथवणणन&#34;&gt;१. बलकथावण्णना&lt;/h2&gt;&#xA;&lt;p&gt;३५४. इदानि बलकथा नाम होति। तत्थ येसं अनुरुद्धसंयुत्ते ‘‘इमेसञ्च पनाहं, आवुसो, चतुन्नं सतिपट्ठानानं भावितत्ता बहुलीकतत्ता ठानञ्च ठानतो अट्ठानञ्च अट्ठानतो यथाभूतं पजानामी’’तिआदीनि (सं॰ नि॰ ५.९१३) दससुत्तानि अयोनिसो गहेत्वा ‘‘तथागतबलं सावकसाधारण’’न्ति लद्धि, सेय्यथापि एतरहि अन्धकानं; ते सन्धाय पुच्छा सकवादिस्स, लद्धियं ठत्वा पटिञ्ञा परवादिस्स। तथागतबलञ्च नामेतं सावकेहि साधारणम्पि अत्थि असाधारणम्पि साधारणासाधारणम्पि। तत्थ आसवानं खये ञाणं साधारणम्। इन्द्रियपरोपरियत्तिञाणं असाधारणम्। सेसं साधारणञ्च असाधारणञ्च। ठानाट्ठानादीनि हि सावका पदेसेन जानन्ति, तथागता निप्पदेसेन। इति तानि उद्देसतो साधारणानि, न निद्देसतो। अयं पन अविसेसेन सब्बम्पि साधारणन्ति आह। तमेनं ततो विवेचेतुं तथागतबलं सावकबलन्ति पुन अनुयोगो आरद्धो। तत्थ पठमपञ्हे निद्देसतो सब्बाकारविसयतं सन्धाय पटिक्खिपति। दुतियपञ्हे उद्देसतो ठानाट्ठानमत्तादिजाननवसेन पटिजानाति। तञ्ञेवातिआदिपञ्हेसु सब्बाकारेन निन्नानाकरणताय अभावेन पटिक्खिपति। पुब्बयोगो च पुब्बचरिया च अत्थतो एकं, तथा धम्मक्खानञ्च धम्मदेसना च।&lt;br&gt;&#xA;इन्द्रियपरोपरियत्तिपञ्हे एकदेसेन साधारणतं सन्धाय सावकविसये पटिजानाति।&lt;br&gt;&#xA;३५५. इदानि यस्मा उद्देसतो ठानाट्ठानादीनि सावको जानाति, तस्मा सावकस्स तथा जाननं पकासेत्वा तेन जाननमत्तसामञ्ञेन तेसं सावकसाधारणत्तं पतिट्ठापेतुं सावको ठानाट्ठानं जानातीतिआदयो परवादिपञ्हा होन्ति। तत्थ इन्द्रियपरोपरियत्तिञाणं छन्नं असाधारणञाणानं अञ्ञतरन्ति न गहितम्। आसवक्खयेन वा आसवक्खयन्ति यं तथागतस्स आसवक्खयेन सद्धिं सावकस्स आसवक्खयं पटिच्च वत्तब्बं सिया नानाकरणं, तं नत्थि। विमुत्तिया वा विमुत्तिन्ति पदेपि एसेव नयो। सेसमेत्थ उत्तानत्थमेव।&lt;br&gt;&#xA;३५६. इदानि यं सकवादिना ‘‘आसवानं खये ञाणं साधारण’’न्ति अनुञ्ञातं, तेन सद्धिं संसन्दित्वा सेसानम्पि साधारणभावं पुच्छितुं पुन आसवानं खयेतिआदयो परवादिपञ्हाव होन्ति। तेसं विस्सज्जने सकवादिना आसवक्खये विसेसाभावेन तं ञाणं साधारणन्ति अनुञ्ञातम्। इतरेसुपि विसेसाभावेन साधारणता पटिक्खित्ता। पुन ठानाट्ठानादीनं आसवक्खयेनेव सद्धिं संसन्दित्वा असाधारणपुच्छा परवादिस्सेव। तत्थ आसवक्खयञाणे पटिक्खेपो, सेसेसु च पटिञ्ञा सकवादिस्स। ततो इन्द्रियपरोपरियत्तेन सद्धिं संसन्दित्वा असाधारणपुच्छा परवादिस्स। सा सङ्खिपित्वा दस्सिता। तथापि इन्द्रियपरोपरियत्ते पटिञ्ञा, सेसेसु च पटिक्खेपो सकवादिस्स। ततो ठानाट्ठानादीहि सद्धिं संसन्दित्वा इन्द्रियपरोपरियत्तस्स साधारणपुच्छा परवादिस्स। सापि सङ्खिपित्वाव दस्सिता। तत्थ इन्द्रियपरोपरियत्ते पटिक्खेपो। सेसेसु च पटिञ्ञा सकवादिस्साति।&lt;br&gt;&#xA;बलकथावण्णना।&lt;/p&gt;</description>
    </item>
    <item>
      <title>०३. दुकतिकपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_dukatikapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_dukatikapaTThAnavaNNanA/</guid>
      <description>&lt;p&gt;३. दुकतिकपट्ठानवण्णना&lt;br&gt;&#xA;दुकतिकपट्ठाने हेतुं कुसलं धम्मं पटिच्च हेतु कुसलो धम्मो उप्पज्जति हेतुपच्चयाति एवं पञ्हामत्तुद्धारवसेनेव सङ्खेपतो देसना कता। ‘‘कुसलं अलोभं पटिच्च अदोसो अमोहो’’तिआदिना पन नयेन वित्थारो वत्तब्बो सिया, सो हेट्ठा दस्सितनयेन सक्का अवुत्तोपि जानितुन्ति एकपदेपि एकपच्चयो वा न वुत्तो। या पनेसा सङ्खेपतो देसना कता, सा एवं कताति वेदितब्बा। हेतुदुकेन हि सद्धिं कुसलपदं योजेत्वा पटिच्चवारे अनुलोमस्स चेव पच्चनीयस्स च वसेन सब्बे लब्भमानकपच्चया दस्सिता, अनुलोमपच्चनीयपच्चनीयानुलोमनया चेव सहजातवारादयो च न दस्सिता, केवलं ‘‘पटिच्चवारसदिसंयेव वित्थारेतब्ब’’न्ति वुत्तम्। पञ्हावारे पञ्हम्पि अविस्सज्जेत्वा केवलं पञ्हुद्धारमत्तं कत्वा अनुलोमपच्चनीयवसेनेव लब्भमानपच्चया दस्सिता। यथा च कुसलपदं, एवं अकुसलअब्याकतपदानिपि हेतुदुकेन सद्धिं योजेत्वा हेतुकुसलदुकतिकं निद्दिसितब्बन्ति वुत्तम्।&lt;br&gt;&#xA;ततो परं हेतुं सुखाय वेदनाय सम्पयुत्तं धम्मन्तिआदिना नयेन हेतुवेदनादुकतिकादीनि एकवीसति दुकतिकानि दस्सितानि। यस्मा पन हेतु नाम सनिदस्सनसप्पटिघो अनिदस्सनसप्पटिघो वा नत्थि, तस्मा हेतुपदेन सद्धिं सनिदस्सनसप्पटिघअनिदस्सनसप्पटिघपदानि न योजितानि। एवं हेतुदुकेन सद्धिं लब्भमानकवसेन द्वावीसति तिके योजेत्वा पुन ते सहेतुकदुकादीहि सरणदुकपरियोसानेहि सब्बदुकेहि सद्धिं योजिता। तत्थ यं यं पदं येन येन पदेन सद्धिं योजनं न गच्छति, तं तं पाळियंयेव न लब्भतीति वुत्तम्। एवमेत्थ एकेन दुकेन सद्धिं बावीसति तिके योजेत्वा पुन अपरेन बावीसति, अपरेन बावीसतीति पटिपाटिया दुकसते लब्भमानदुकपदेहि सद्धिं द्वावीसति तिका योजिताति द्वावीसति तिके गहेत्वा दुकसते पक्खिपित्वा दुकतिकपट्ठानं नाम देसितम्। तत्थ येसु येसु ठानेसु नयं दस्सेत्वा पाळिया सङ्खेपो कतो, तेसु तेसु ठानेसु दस्सितनयानुरूपेन तस्सा वित्थारो वेदितब्बोति।&lt;br&gt;&#xA;दुकतिकपट्ठानवण्णना।&lt;/p&gt;</description>
    </item>
    <item>
      <title>०३. ब्रह्मचरियकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_brahmachariyakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_brahmachariyakathA/</guid>
      <description>&lt;p&gt;३. ब्रह्मचरियकथा&lt;/p&gt;&#xA;&lt;h2 id=&#34;१-सदधबरहमचरयकथवणणन&#34;&gt;१. सुद्धब्रह्मचरियकथावण्णना&lt;/h2&gt;&#xA;&lt;p&gt;२६९. इदानि ब्रह्मचरियकथा होति। तत्थ द्वे ब्रह्मचरियवासा, मग्गभावना च पब्बज्जा च। पब्बज्जा सब्बदेवेसु नत्थि। मग्गभावना ठपेत्वा असञ्ञसत्ते सेसेसु अप्पटिसिद्धा। तत्थ ये परनिम्मितवसवत्तिदेवे उपादाय तदुपरिदेवेसु मग्गभावनम्पि न इच्छन्ति सेय्यथापि सम्मितिया, ते सन्धाय नत्थि देवेसूति पुच्छा सकवादिस्स। ‘‘तीहि, भिक्खवे, ठानेहि जम्बुदीपका मनुस्सा उत्तरकुरुके च मनुस्से अधिग्गण्हन्ति देवे च तावतिंसे। कतमेहि तीहि? सूरा सतिमन्तो इध ब्रह्मचरियवासो’’ति (अ॰ नि॰ ९.२१) इदं सुत्तं निस्साय द्वेपि ब्रह्मचरियवासा नत्थि देवेसूति उप्पन्नलद्धिवसेन पटिञ्ञा परवादिस्स। पुन द्विन्नम्पि ब्रह्मचरियानं अन्तरायिकधम्मवसेनेव सब्बे देवा जळाति पुच्छा सकवादिस्स। तत्थ हत्थसंवाचिकाति मूगा विय हत्थमुद्धाय वत्तारो। परतो अत्थि देवेसूति पुच्छा परवादिस्स, मग्गभावनं सन्धाय पटिञ्ञा सकवादिस्स। पटिञ्ञाय अधिप्पायं असल्लक्खेत्वा पब्बज्जावसेन अनुयोगो परवादिस्स।&lt;br&gt;&#xA;२७०. यत्थ नत्थि पब्बज्जाति पञ्हे गिहीनञ्चेव एकच्चानञ्च देवानं मग्गपटिलाभं सन्धाय पटिक्खेपो तस्सेव। पुन पुट्ठो पच्चन्तवासिनो चेव असञ्ञसत्ते च सन्धाय पटिञ्ञा तस्सेव। यो पब्बजतीतिआदीसु पुच्छासुपि एसेव नयो। पुन ‘‘अत्थि देवेसू’’ति पञ्हेपि मग्गभावनं सन्धायेव पटिञ्ञा सकवादिस्स, ‘‘सब्बदेवेसू’’ति वुत्ते असञ्ञसत्ते सन्धाय पटिक्खेपो तस्सेव।&lt;br&gt;&#xA;२७१. मनुस्सेसूति पञ्हद्वये जम्बुदीपके सन्धाय पटिञ्ञा। पच्चन्तवासिनो सन्धाय पटिक्खेपो वेदितब्बो।&lt;br&gt;&#xA;अत्थि यत्थ अत्थीति अत्थि ते देवा, अत्थि वा सो पदेसो, यत्थ अत्थीति एवं सत्तपदेसविभागमुखेन विस्सज्जनं सकवादिस्स। इमिना नयेन सब्बे एकन्तरिकपञ्हा वेदितब्बा।&lt;br&gt;&#xA;२७२. सुत्तानुयोगे कुहिं फलुप्पत्तीति तस्स अनागामिनो अरहत्तफलुप्पत्ति कुहिन्ति पुच्छा सकवादिस्स। तत्थेवाति सुद्धावासेसूति अत्थो।&lt;br&gt;&#xA;हन्द हीति कारणत्थे निपातो। इदं वुत्तं होति – यस्मा अनागामिपुग्गलो इध लोके भावितेन मग्गेन तत्थ सुद्धावासेसु फलं सच्छिकरोति, न तत्थ अञ्ञं मग्गं भावेति, तस्मा नत्थि देवेसु ब्रह्मचरियवासोति।&lt;/p&gt;</description>
    </item>
    <item>
      <title>०३. विपाकत्तिकवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_vipAkattikavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/03_vipAkattikavaNNanA/</guid>
      <description>&lt;p&gt;३. विपाकत्तिकवण्णना&lt;br&gt;&#xA;१-२३. विपाकत्तिके विपाकं धम्मं पटिच्च विपाको धम्मो उप्पज्जति हेतुपच्चयाति ये हेतुपच्चये तेरस वारा वुत्ता, ते सङ्खिपित्वा गणनाय दस्सेतुं हेतुया तेरसाति वुत्तम्। आरम्मणे पञ्चातिआदीसुपि एसेव नयो। एवमेत्थ तेरस पञ्च नव सत्त तीणि द्वेति छ गणनपरिच्छेदा, तेसं वसेन पच्चयसंसन्दने हेट्ठा वुत्तनयेनेव गणना वेदितब्बा।&lt;br&gt;&#xA;२४-५२. पच्चनीयेपि विपाकं धम्मं पटिच्च विपाको धम्मो उप्पज्जति नहेतुपच्चयाति ये नहेतुपच्चये दस वारा वुत्ता, ते सङ्खिपित्वा गणनाय दस्सेतुं नहेतुया दसाति वुत्तम्। न आरम्मणे पञ्चातिआदीसुपि एसेव नयो। एवमेत्थ दस पञ्च तेरस द्वादस द्वे एकं नव तीणीति अट्ठ गणनपरिच्छेदा, तेसं वसेन पच्चयसंसन्दने हेट्ठा वुत्तनयेनेव वित्थारतो गणना वेदितब्बा। पाळि पन सङ्खित्ता, एतेसञ्ञेव पन लद्धगणनरपरिच्छेदानं वारानं वसेन संसन्दित्वा अनुलोमपच्चनीयं पच्चनीयानुलोमञ्च वेदितब्बम्।&lt;br&gt;&#xA;सहजातवारो इमिनाव एकगतिको। पच्चयनिस्सयसंसट्ठसम्पयुत्तवारा यथापाळिमेव निय्यन्ति।&lt;br&gt;&#xA;९२. पञ्हावारे कुसलाकुसले निरुद्धेति एतस्मिं विपस्सनावसेन पवत्ते कुसले सारज्जनादिवसेन पवत्ते अकुसले च निरुद्धे। विपाको तदारम्मणता उप्पज्जतीति कामावचरविपाको तदारम्मणताय उप्पज्जति। ये पन ‘‘विपस्सनाजवनानं विचिकिच्छुद्धच्चानञ्च परियोसाने तदारम्मणं नत्थी’’ति वदन्ति, ते इमाय तन्तिया पटिसेधेतब्बा। आकासानञ्चायतनकुसलं विञ्ञाणञ्चायतनस्स किरियस्स आरम्मणपच्चयेन पच्चयोति अरहत्तं पत्वा असमापन्नपुब्बा समापत्तियो पटिलोमतो समापज्जन्तस्स वसेनेतं वुत्तम्। इमिना उपायेन सब्बविस्सज्जनेसु साधुकं पाळिं उपपरिक्खित्वा अत्थो वेदितब्बो।&lt;br&gt;&#xA;१२०. हेतुया सत्त, आरम्मणे नव, अधिपतिया दसातिआदीसुपि सहजाताधिपतिवसेन आरम्मणाधिपतिवसेन सहजातनिस्सयवसेन पुरेजातनिस्सयवसेन अनन्तरूपनिस्सयवसेन आरम्मणूपनिस्सयवसेन पकतूपनिस्सयवसेन सहजातविप्पयुत्तवसेन पुरेजातपच्छाजातविप्पयुत्तवसेनाति यत्थ यत्थ यथा यथा यत्तकानि विस्सज्जनानि लब्भन्ति, तत्थ तत्थ तथा तथा तानि सब्बानि सल्लक्खेतब्बानि। तथा पच्चनीयादीसु अनुलोमवसेन वारुद्धरणं, अनुलोमतो लद्धवारानं पच्चनीयतो गणना, पच्चयसंसन्दनं, अनुलोमपच्चनीये पच्चनीयानुलोमे च सुद्धिकेसु चेव संसन्दनवसेन च पवत्तेसु हेतुमूलकादीसु लब्भमानवारगणना, अलब्भमानानं अलब्भमानताति सब्बं हेट्ठा वुत्तनयेनेव वेदितब्बम्।&lt;br&gt;&#xA;यथा चेत्थ, एवं इतो परेसुपि तिकदुकेसु। पट्ठानपकरणञ्हि पाळितोव अनन्तं अपरिमाणम्। तस्स पदपटिपाटिया अत्थं वण्णयिस्सामीति पटिपन्नस्स अतिदीघायुकस्सापि आयु नप्पहोति। न चस्स एकदेसं वण्णेत्वा सेसम्हि नयतो दस्सियमाने न सक्का अत्थो जानितुं, तस्मा इतो परं एत्तकम्पि अवत्वा सेसेसु तिकदुकेसु हेट्ठा अवुत्तप्पकारत्ता यं यं अवस्सं वत्तब्बं, तं तदेव वक्खाम। यं पन अवत्वा गमिस्साम, तं पाळिनयेनेव वेदितब्बन्ति।&lt;br&gt;&#xA;विपाकत्तिकवण्णना।&lt;/p&gt;</description>
    </item>
    <item>
      <title>०४. उपादिन्नत्तिकवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_upAdinnattikavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_upAdinnattikavaNNanA/</guid>
      <description>&lt;p&gt;४. उपादिन्नत्तिकवण्णना&lt;br&gt;&#xA;५१. उपादिन्नुपादानियत्तिकस्स पञ्हावारे वत्थु उपादानियानं खन्धानं पुरेजातपच्चयेन पच्चयोति पवत्तिं सन्धाय वुत्तम्। पटिसन्धियं पन तं पुरेजातं न होति।&lt;br&gt;&#xA;७२. उपादिन्नुपादानियो कबळीकारो आहारो उपादिन्नुपादानियस्स कायस्स आहारपच्चयेन पच्चयोति एत्थ उपादिन्नुपादानियो कबळीकाराहारो नाम कम्मसमुट्ठानानं रूपानं अब्भन्तरगता ओजा। उपादिन्नुपादानियस्स कायस्साति तस्सेव कम्मसमुट्ठानरूपकायस्स आहारपच्चयेन पच्चयो। रूपजीवितिन्द्रियं विय कटत्तारूपानं अनुपालनउपत्थम्भनवसेन पच्चयो, न जनकवसेन। यं पन मण्डूकादयो गिलित्वा ठितानं अहिआदीनं कायस्स जीवमानकमण्डूकादिसरीरे ओजा आहारपच्चयेन पच्चयोति वदन्ति, तं न गहेतब्बम्। न हि जीवमानकसरीरे ओजा अञ्ञस्स सरीरस्स आहारपच्चयतं साधेति। अनुपादिन्नुपादानियस्स कायस्साति एत्थ पन जनकवसेनापि लब्भति। उपादिन्नुपादानियस्स च अनुपादिन्नुपादानियस्स चाति एत्थ एकस्स उपत्थम्भकवसेन, एकस्स जनकवसेन, उभिन्नम्पि वा उपत्थम्भकवसेनेव वुत्तो। द्वे पन आहारा एकतो पच्चया होन्ता उपत्थम्भकाव होन्ति, न जनका। सेसमेत्थ पाळिमेव साधुकं ओलोकेत्वा वेदितब्बम्।&lt;br&gt;&#xA;उपादिन्नत्तिकवण्णना।&lt;/p&gt;</description>
    </item>
    <item>
      <title>०४. चतुत्थवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_chatutthavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_chatutthavaggo/</guid>
      <description>&lt;p&gt;४. चतुत्थवग्गो&lt;/p&gt;&#xA;&lt;h2 id=&#34;१-गहसस-अरहतकथवणणन&#34;&gt;१. गिहिस्स अरहातिकथावण्णना&lt;/h2&gt;&#xA;&lt;p&gt;३८७. इदानि गिहिस्स अरहाति कथा नाम होति। तत्थ येसं यसकुलपुत्तादीनं गिहिब्यञ्जने ठितानं अरहत्तप्पत्तिं दिस्वा ‘‘गिहि अस्स अरहा’’ति लद्धि, सेय्यथापि एतरहि उत्तरापथकानं; ते सन्धाय पुच्छा सकवादिस्स। तत्थ गिहिस्साति यो गिहिसंयोजनसम्पयुत्तताय गिहि, सो अरहं अस्साति अत्थो। परवादी पन अधिप्पायं असल्लक्खेत्वा गिहिब्यञ्जनमत्तमेव पस्सन्तो पटिजानाति। इदानिस्स ‘‘गिहि नाम गिहिसंयोजनेन होति, न ब्यञ्जनमत्तेन। यथाह भगवा –&lt;br&gt;&#xA;‘अलङ्कतो चेपि समं चरेय्य,&lt;br&gt;&#xA;सन्तो दन्तो नियतो ब्रह्मचारी।&lt;br&gt;&#xA;सब्बेसु भूतेसु निधाय दण्डं,&lt;br&gt;&#xA;सो ब्राह्मणो सो समणो स भिक्खू’’’ति॥ (ध॰ प॰ १४२)।&lt;br&gt;&#xA;इमं नयं दस्सेतुं अत्थि अरहतोतिआदि आरद्धम्। तं सब्बं उत्तानत्थमेवाति।&lt;br&gt;&#xA;गिहिस्स अरहातिकथावण्णना।&lt;/p&gt;</description>
    </item>
    <item>
      <title>०४. जहतिकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_jahatikathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_jahatikathA/</guid>
      <description>&lt;p&gt;४. जहतिकथा&lt;/p&gt;&#xA;&lt;h2 id=&#34;१-नसततहरणकथवणणन&#34;&gt;१. नसुत्ताहरणकथावण्णना&lt;/h2&gt;&#xA;&lt;p&gt;२७९. इदानि जहतिकथा नाम होति। तत्थ येसं ‘‘झानलाभी पुथुज्जनो सह सच्चाभिसमया अनागामी नाम होति, तस्स पुथुज्जनकालेयेव कामरागब्यापादा पहीना’’ति लद्धि सेय्यथापि एतरहि सम्मितियानं, तेसं तं लद्धिं भिन्दितुं जहति पुथुज्जनोति पुच्छा सकवादिस्स, झानविक्खम्भितानं पन तेसं परियुट्ठानं अपस्सन्तस्स पटिञ्ञा परवादिस्स। यस्मा पन तेसं झानविक्खम्भितानम्पि अनागामिमग्गेनेव अच्चन्तं पहानं होति, तस्मा पुन अच्चन्तन्तिआदिअनुयोगो सकवादिस्स, तथारूपस्स पहानस्स अभावतो पटिक्खेपो इतरस्स। विक्खम्भेतीति अच्चन्तविक्खम्भनमेव सन्धाय पुच्छा सकवादिस्स। ततो परं अनागामिमग्गट्ठेन सद्धिं पुथुज्जनसंसन्दनं होति। तं उत्तानत्थमेव।&lt;br&gt;&#xA;२८०. ततो परं अनागामिफले सण्ठातीति पुट्ठो झानानागामितं सन्धाय पटिजानाति। अरहत्ते सण्ठातीति पुट्ठो दस्सनमग्गेन उद्धम्भागियानं पहानाभावतो पटिक्खिपति।&lt;br&gt;&#xA;अपुब्बं अचरिमं तयो मग्गेति पुट्ठो तथारूपाय भावनाय अभावा पटिक्खिपति। पुन पुट्ठो तिण्णं मग्गानं किच्चसब्भावं सन्धाय पटिजानाति। सामञ्ञफलपुच्छासुपि एसेव नयो। कतमेन मग्गेनाति पुट्ठो अनागामिमग्गेनाति झानानागामितं सन्धाय वदति। पुन संयोजनप्पहानं पुट्ठो तिण्णं अनागामिमग्गेन तेसं किलेसानं अप्पहेय्यत्ता पटिक्खिपति। दुतियं पुट्ठो पठममग्गस्सेव झानानागामिमग्गभावं सन्धाय पटिजानाति। सेसमेत्थ उत्तानत्थमेवाति।&lt;br&gt;&#xA;जहतिकथा।&lt;/p&gt;</description>
    </item>
    <item>
      <title>०४. तिकदुकपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_tikadukapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_tikadukapaTThAnavaNNanA/</guid>
      <description>&lt;p&gt;४. तिकदुकपट्ठानवण्णना&lt;br&gt;&#xA;तिकदुकपट्ठानेपि कुसलं हेतुं धम्मं पटिच्च कुसलो हेतु धम्मो उप्पज्जति हेतुपच्चयाति पञ्हामत्तुद्धारवसेनेव देसना कता। तत्थ यथा हेट्ठा हेतुदुकेन सद्धिं कुसलपदं योजेत्वा सब्बपच्चयवसेन सब्बवारेसु सङ्खेपतो देसना कता, एवमिध कुसलत्तिकेन सद्धिं हेतुपदं योजेत्वा सब्बपच्चयवसेन सब्बवारेसु सङ्खेपतो देसना कता। यथा च हेतुपदं, एवं नहेतुपदम्पि कुसलत्तिकेन सद्धिं योजेत्वा कुसलत्तिकहेतुदुकं निट्ठापितम्। ततो परं सुखाय वेदनाय सम्पयुत्तं हेतुं धम्मन्तिआदिना नयेन वेदनात्तिकहेतुदुकादीनि एकवीसति तिकदुकानि दस्सितानि।&lt;br&gt;&#xA;एवं बावीसतिया तिकेहि सद्धिं हेतुदुकं योजेत्वा पुन तेहियेव सद्धिं सहेतुकदुकादयो सरणदुकपरियोसाना लब्भमानवसेन सब्बदुका योजिता। इधापि यं यं पदं योजनं न गच्छति, तं तं पाळियंयेव पटिक्खित्तम्। एवं दुकसतं गहेत्वा द्वावीसतिया तिकेसु पक्खिपित्वा तिकदुकपट्ठानं नाम देसितम्। तत्रापि येन येन नयेन पाळि सङ्खित्ता, सो सो नयो वित्थारतो वेदितब्बो।&lt;br&gt;&#xA;तिकदुकपट्ठानवण्णना।&lt;/p&gt;</description>
    </item>
    <item>
      <title>०४. धातुयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_dhAtuyamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/04_dhAtuyamakam/</guid>
      <description>&lt;p&gt;४. धातुयमकम्&lt;br&gt;&#xA;१-१९. इदानि तेयेव मूलयमके देसिते कुसलादिधम्मे धातुवसेन सङ्गण्हित्वा आयतनयमकानन्तरं देसितस्स धातुयमकस्स वण्णना होति। तत्थ आयतनयमके वुत्तनयेनेव पाळिववत्थानं वेतिदब्बम्। इधापि हि पण्णत्तिवारादयो तयो महावारा, अवसेसा अन्तरवारा च सद्धिं कालप्पभेदादीहि आयतनयमके आगतसदिसायेव। इधापि च यमकपुच्छासुखत्थं पटिपाटिया अज्झत्तिकबाहिरा रूपधातुयोव वत्वा विञ्ञाणधातुयो वुत्ता। धातूनं पन बहुत्ता इध आयतनयमकतो बहुतरानि यमकानि, यमकदिगुणा पुच्छा, पुच्छादिगुणा च अत्था होन्ति। तत्थ चक्खुधातुमूलकादीसु यमकेसु लब्भमानानं यमकानं अत्थविनिच्छयो आयतनयमके वुत्तनयेनेव वेदितब्बो। तंसदिसायेव हेत्थ अत्थगति, तेनेव च कारणेन पाळिपि सङ्खित्ता। परिञ्ञावारो पाकतिकोयेवाति।&lt;br&gt;&#xA;धातुयमकवण्णना निट्ठिता।&lt;/p&gt;</description>
    </item>
    <item>
      <title>०५-२२. सङ्किलिट्ठत्तिकादिवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05-22_sankiliTThattikAdivaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05-22_sankiliTThattikAdivaNNanA/</guid>
      <description>&lt;p&gt;५-२२. सङ्किलिट्ठत्तिकादिवण्णना&lt;br&gt;&#xA;सङ्किलिट्ठसङ्किलेसिकत्तिके सब्बं कुसलत्तिके वुत्तनयानुसारेनेव वेदितब्बम्।&lt;br&gt;&#xA;७९. वितक्कत्तिके यथाकम्मूपगञाणस्स परिकम्मन्ति दिब्बचक्खुपरिकम्ममेव तस्स उप्पादनत्थाय परिकम्मम्। उप्पन्नस्स पन वळञ्जनकाले परिकम्मं सन्धायेतं वुत्तम्। सेसमेत्थ यथापाळिमेव निय्याति।&lt;br&gt;&#xA;८२. ति तदारम्मणभवङ्गमूलभवङ्गानं वसेन वुत्तम्। सेसमेत्थ सब्बं पाळिवसेनेव वेदितब्बम्।&lt;br&gt;&#xA;दस्सनत्तिके दस्सनेन पहातब्बो रागो उप्पज्जतीतिआदीसु दस्सनेन पहातब्बो पुथुज्जनस्स उप्पज्जति। भावनाय पहातब्बो सोतापन्नस्सापीति एवं उपरिमस्स उपरिमस्स हेट्ठिमा हेट्ठिमा नुप्पज्जन्तीति वेदितब्बा। दस्सनेन पहातब्बो धम्मो भावनाय पहातब्बस्स धम्मस्स एकेनपि पच्चयेन पच्चयो न होति। सेसमेत्थ पाळिं अनुगन्त्वा कुसलत्तिके वुत्तलक्खणवसेनेव वेदितब्बम्।&lt;br&gt;&#xA;दस्सनेनपहातब्बहेतुकत्तिके दस्सनेनपहातब्बहेतुकादीनं विभागो अट्ठकथाकण्डे वुत्तनयेनेव वेदितब्बो। विचिकिच्छुद्धच्चसहगतो मोहो अहेतुकत्ता ततियपदे पविट्ठो। एवमेत्थ येसं दस्सनभावनाहि पहातब्बो हेतु अत्थि, ते पहातब्बहेतुका। येसं सो नत्थि ते नेवदस्सनेन नभावनायपहातब्बहेतुकाति इमं पहातब्बहेतुकविभागं ञत्वा सेसं दस्सनेनपहातब्बत्तिके चेव कुसलत्तिके च दस्सितलक्खणानुसारेनेव वेदितब्बम्।&lt;br&gt;&#xA;आचयगामित्तिके च पटिच्चवारसंसट्ठवारेसु अनुलोमं कुसलत्तिकसदिसमेव। सेसं विस्सज्जनतो गणनतो च यथापाळिमेव निय्याति।&lt;br&gt;&#xA;सेक्खत्तिके असेक्खो धम्मो सेक्खस्स धम्मस्स न केनचि पच्चयेन पच्चयो। सेक्खो असेक्खस्स अनन्तरपकतूपनिस्सयो पन होति। सेसमेत्थ यथापाळिमेव निय्याति, तथा परित्तत्तिके।&lt;br&gt;&#xA;परित्तारम्मणत्तिके अप्पमाणारम्मणाचेतनाति सेक्खानं गोत्रभुचेतना, पच्चवेक्खणचेतनातिपि वत्तुं वट्टति। विपाकानं परित्तारम्मणानन्ति पटिसन्धियं कम्मं आरम्मणं कत्वा, पवत्ते चक्खुविञ्ञाणादिवसेनरूपादिआरम्मणं, तदारम्मणवसेन जवनेन गहितपरित्तारम्मणञ्च आरम्मणं कत्वा उप्पन्नानम्। ये पन ‘‘गोत्रभुचित्तेन नत्थि पटिसन्धी’’ति वदन्ति, ते इमिना सुत्तेन पटिसेधेतब्बा। सेसमेत्थ पाळिनयेनेव वेदितब्बम्। हीनत्तिको सङ्किलिट्ठत्तिकसदिसो।&lt;br&gt;&#xA;मिच्छत्तत्तिके मिच्छत्तनियतो सम्मत्तनियतस्स, सम्मत्तनियतो वा मिच्छत्तनियतस्स केनचि पच्चयेन पच्चयो न होति। मिच्छत्तनियतो वा सम्मत्तनियतो वा सहजाताधिपतिरहितो नाम नत्थि। सम्मत्तनियते एकन्ततो आरम्मणपुरेजातं नत्थि, मिच्छत्तनियते सिया आरम्मणपुरेजातम्। अनियतं चित्तं आरब्भ नियता मिच्छादिट्ठि उप्पज्जेय्य। सेसा नियतं आरब्भ नियतं नुप्पज्जति, मिच्छत्तनियतं गरुं कत्वा न कोचि धम्मो उप्पज्जति। कुसलो मिच्छत्तस्स उपनिस्सयपच्चयो न होति। सेसमेत्थ पाळियं वुत्तनयेनेव वेदितब्बम्।&lt;br&gt;&#xA;मग्गारम्मणत्तिके पटिच्चवारस्स अनुलोमे विपाकपच्चयो नत्थि। कम्मपच्चयेपि इमस्मिं तिके नानाक्खणिकं न लब्भति, तथा उप्पन्नत्तिकअतीतत्तिकेसु। पच्चनीये अहेतुकं मग्गारम्मणन्ति अहेतुकं मग्गारम्मणं, आवज्जनं सन्धायेतं वुत्तम्। सेसमेत्थ पाळिअनुसारेनेव वेदितब्बम्।&lt;br&gt;&#xA;उप्पन्नत्तिके च अतीतत्तिके च पटिच्चवारादयो नत्थि, पञ्हावारमत्तमेव लब्भति। कस्मा? पटिच्चवारादयो हि सहजातपुरेजातानञ्ञेव होन्ति। इमे च तिका अतीतानागतमिस्सका। उप्पन्नत्तिके चेत्थ अनन्तरभागियापि पच्चया न लब्भन्ति। कस्मा? उप्पन्नत्तिके अतीतस्स अभावतो। उप्पन्नो च अनुप्पन्नो चाति इमे चेत्थ द्वे धम्मा उप्पन्नस्स च अनुप्पन्नस्स चाति इमेसं द्विन्नं न केनचि पच्चयेन पच्चयो। अनुप्पन्नो च उप्पादी चाति इमे पन द्वे उप्पन्नस्स आरम्मणूपनिस्सयवसेन द्वीहि पच्चयेहि पच्चयो। सेसमेत्थ पाळियं आगतनयेनेव वेदितब्बम्।&lt;br&gt;&#xA;अतीतत्तिके पच्चुप्पन्नं अतीतानागतस्स, अतीतानागतञ्च अतीतानागतस्स न केनचि पच्चयेन पच्चयो। निब्बानं पन द्वीसुपि इमेसु तिकेसु नेव पच्चयतो न पच्चयुप्पन्नतो लब्भति। सेसमिधापि पाळियं आगतनयेनेव वेदितब्बम्।&lt;br&gt;&#xA;अज्झत्तत्तिके अज्झत्तबहिद्धापदं न गहितम्। अज्झत्तबहिद्धासङ्खाता हि उभो रासयो नेव एकतो पच्चया होन्ति, न पच्चयुप्पन्ना; तस्मा हत्थतले ठपितस्स सासपस्स वण्णोपि हत्थतलवण्णेन सद्धिं एकतो आरम्मणं न होतीति वेदितब्बो। यथा च अज्झत्तबहिद्धापदं, एवमेत्थ अज्झत्तारम्मणत्तिकेपि अज्झत्तबहिद्धारम्मणपदं न लब्भति। सेसं यथापाळिमेव निय्याति।&lt;br&gt;&#xA;सनिदस्सनत्तिकेपि पाळिवसेनेव अत्थो गहेतब्बो। गणनापेत्थ पाळियं आगतवारे सङ्खिपित्वा हेट्ठा वुत्तनयेनेव संसन्दनेसु संसन्दित्वा वेदितब्बाति।&lt;br&gt;&#xA;धम्मानुलोमे तिकपट्ठानवण्णना।&lt;/p&gt;</description>
    </item>
    <item>
      <title>०५. तिकतिकपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_tikatikapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_tikatikapaTThAnavaNNanA/</guid>
      <description>&lt;p&gt;५. तिकतिकपट्ठानवण्णना&lt;br&gt;&#xA;तिकतिकपट्ठानेपि कुसलं सुखाय वेदनाय सम्पयुत्तं धम्मं पटिच्च कुसलो सुखाय वेदनाय सम्पयुत्तो धम्मो उप्पज्जति हेतुपच्चयाति पञ्हुद्धारवसेनेव सङ्खेपतो देसना कता। एत्थ च कुसलत्तिकं वेदनात्तिकादीहि, वेदनात्तिकादयो च कुसलत्तिकेनाति एवं तिकेसुयेव तिका पक्खित्ता। येन येन च पदेन सद्धिं यं यं पदं योजनं न गच्छति, तं तं हापेत्वा लब्भमानवसेनेव सब्बपच्चयेसु वारा च गणननया च दस्सिता, तस्मा ते साधुकं पाळिं उपपरिक्खित्वा वेदितब्बा। यथा च कुसलत्तिकं वेदनात्तिकादीहि, वेदनात्तिकादयो च तेन सद्धिं योजेत्वा वेदितब्बा; तथा एकेकं तिकं सेसेहि। सेसा च तेहि सद्धिं योजेत्वा वेदितब्बाति।&lt;br&gt;&#xA;तिकतिकपट्ठानवण्णना।&lt;/p&gt;</description>
    </item>
    <item>
      <title>०५. पञ्चमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_panchamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_panchamavaggo/</guid>
      <description>&lt;p&gt;५. पञ्चमवग्गो&lt;/p&gt;&#xA;&lt;h2 id=&#34;१-वमततकथवणणन&#34;&gt;१. विमुत्तिकथावण्णना&lt;/h2&gt;&#xA;&lt;p&gt;४१८. इदानि विमुत्तिकथा नाम होति। तत्थ विपस्सना, मग्गो, फलं, पच्चवेक्खणन्ति चतुन्नं ञाणानं विमुत्तिञाणन्ति नामम्। तेसु विपस्सनाञाणं निच्चनिमित्तादीहि विमुत्तत्ता, तदङ्गविमुत्तिभावेन वा विमुत्तत्ता विमुत्तिञाणम्। मग्गो समुच्छेदविमुत्ति, फलं पटिप्पस्सद्धिविमुत्ति, पच्चवेक्खणञाणं पन विमुत्तिं जानातीति विमुत्तिञाणम्। एवं चतुब्बिधे विमुत्तिञाणे निप्परियायेन फलञाणमेव विमुत्ति। सेसानि ‘‘विमुत्तानी’’ति वा ‘‘अविमुत्तानी’’ति वा न वत्तब्बानि। तस्मा ‘‘इदं नाम विमुत्तिञाणं विमुत्त’’न्ति अवत्वा अविसेसेनेव ‘‘विमुत्तिञाणं विमुत्त’’न्ति येसं लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा परवादिस्स। पुन यंकिञ्चीति पुट्ठो पच्चवेक्खणादीनि सन्धाय पटिक्खिपति। पटिपन्नस्साति पुट्ठो मग्गञाणस्स अनासवतं सन्धाय पटिजानाति। यस्मा पन तं सोतापन्नस्स फले ठितस्स ञाणं न होति, तस्मा विमुत्तं नाम न होतीति चोदनत्थं पुन सकवादी सोतापन्नस्सातिआदिमाह। इमिना उपायेन सब्बत्थ अत्थो वेदितब्बो।&lt;br&gt;&#xA;विमुत्तिकथावण्णना।&lt;/p&gt;</description>
    </item>
    <item>
      <title>०५. सच्चयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_sachchayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_sachchayamakam/</guid>
      <description>&lt;p&gt;५. सच्चयमकम्&lt;/p&gt;&#xA;&lt;h2 id=&#34;१-पणणततवरवणणन&#34;&gt;१. पण्णत्तिवारवण्णना&lt;/h2&gt;&#xA;&lt;p&gt;१-९. इदानि तेयेव मूलयमके देसिते कुसलादिधम्मे सच्चवसेन सङ्गण्हित्वा धातुयमकानन्तरं देसितस्स सच्चयमकस्स वण्णना होति। तत्थापि हेट्ठा वुत्तनयेनेव पण्णत्तिवारादयो तयो महावारा अन्तरवारादयो च अवसेसप्पभेदा वेदितब्बा। पण्णत्तिवारे पनेत्थ चतुन्नं सच्चानं वसेन पदसोधनवारो, पदसोधनमूलचक्कवारो, सुद्धसच्चवारो, सुद्धसच्चमूलचक्कवारोति इमेसु चतूसु वारेसु यमकगणना वेदितब्बा।&lt;br&gt;&#xA;१०-२६. पण्णत्तिवारनिद्देसे पन अवसेसं दुक्खसच्चन्ति दुक्खवेदनाय चेव तण्हाय च विनिमुत्ता तेभूमकधम्मा वेदितब्बा। अवसेसो समुदयोति सच्चविभङ्गे निद्दिट्ठकामावचरकुसलादिभेदो दुक्खसच्चस्स पच्चयो। अवसेसो निरोधोति तदङ्गविक्खम्भनसमुच्छेदपटिपस्सद्धिनिरोधो चेव खणभङ्गनिरोधो च। अवसेसो मग्गोति ‘‘तस्मिं खो पन समये पञ्चङ्गिको मग्गो होति, अट्ठङ्गिको मग्गो, मिच्छामग्गो, जङ्घमग्गो, सकटमग्गो’’ति एवमादिको।&lt;br&gt;&#xA;पण्णत्तिवारवण्णना।&lt;/p&gt;</description>
    </item>
    <item>
      <title>०५. सब्बमत्थीतिकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_sabbamatthItikathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/05_sabbamatthItikathA/</guid>
      <description>&lt;p&gt;५. सब्बमत्थीतिकथा&lt;/p&gt;&#xA;&lt;h2 id=&#34;१-वदयततवणणन&#34;&gt;१. वादयुत्तिवण्णना&lt;/h2&gt;&#xA;&lt;p&gt;२८२. इदानि सब्बमत्थीतिवादकथा नाम होति। तत्थ येसं ‘‘यं किञ्चि रूपं अतीतानागतपच्चुप्पन्नं…पे॰… अयं वुच्चति रूपक्खन्धो’’तिआदिवचनतो (विभ॰ २) ‘‘सब्बेपि अतीतादिभेदा धम्मा खन्धसभावं न विजहन्ति, तस्मा सब्बं अत्थियेव नामा’’ति लद्धि, सेय्यथापि एतरहि सब्बमत्थिवादानं, तेसं लद्धिविसोधनत्थं सब्बमत्थीति पुच्छा सकवादिस्स, वुत्तप्पकाराय लद्धिया ठत्वा पटिञ्ञा इतरस्स। सब्बथाति सब्बस्मिं सरीरे सब्बमत्थीति पुच्छति। सब्बदाति सब्बस्मिं काले सब्बमत्थीति पुच्छति। सब्बेन सब्बन्ति सब्बेनाकारेन सब्बमत्थीति पुच्छति। सब्बेसूति सब्बेसु धम्मेसु सब्बमत्थीति पुच्छति। अयोगन्ति अयुत्तम्। नानासभावानञ्हि योगो होति, न एकसभावस्स। इति इमस्मिं पञ्हे रूपं वेदनाय, वेदनं वा रूपेन अनानं एकलक्खणमेव कत्वा सब्बमत्थीति पुच्छति। यम्पि नत्थि तम्पत्थीति यम्पि छट्ठखन्धादिकं ससविसाणादिकं वा किञ्चि नत्थीति सिद्धं, तम्पि ते अत्थीति पुच्छति। सब्बमत्थीति या दिट्ठि सा दिट्ठि मिच्छादिट्ठीति, या दिट्ठि सा दिट्ठि सम्मादिट्ठीति हेवमत्थीति इमिना इदं पुच्छति – या ते एसा सब्बमत्थीति दिट्ठि, सा दिट्ठि अयाथावकत्ता मिच्छादिट्ठीति एवं या अम्हाकं दिट्ठि, सा दिट्ठि याथावकत्ता सम्मादिट्ठीति एवं तव समये अत्थीति पुच्छति। इतरो सब्बेसुपि एतेसु नयेसु वुत्तप्पकाराय अत्थिताय अभावतो पटिक्खिपति। इमेसु पन सब्बेसुपि नयेसु ‘‘आजानाहि निग्गह’’न्ति आदिं कत्वा सब्बो कथामग्गभेदो वित्थारतो वेदितब्बोति अयं तावेत्थ वादयुत्ति।&lt;/p&gt;</description>
    </item>
    <item>
      <title>०६ कथावत्थु-अट्ठकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_kathAvatthu-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_kathAvatthu-aTThakathA/</guid>
      <description>&lt;p&gt;कथावत्थु-अट्ठकथा&lt;br&gt;&#xA;निसिन्नो देवलोकस्मिं, देवसङ्घपुरक्खतो।&lt;br&gt;&#xA;सदेवकस्स लोकस्स, सत्था अप्पटिपुग्गलो॥&lt;br&gt;&#xA;सब्बपञ्ञत्तिकुसलो, पञ्ञत्तिपरिदीपनम्।&lt;br&gt;&#xA;वत्वा पुग्गलपञ्ञत्तिं, लोके उत्तमपुग्गलो॥&lt;br&gt;&#xA;यं पुग्गलकथादीनं, कथानं वत्थुभावतो।&lt;br&gt;&#xA;कथावत्थुप्पकरणं, सङ्खेपेन अदेसयी॥&lt;br&gt;&#xA;मातिकाठपनेनेव , ठपितस्स सुरालये।&lt;br&gt;&#xA;तस्स मोग्गलिपुत्तेन, विभत्तस्स महीतले॥&lt;br&gt;&#xA;इदानि यस्मा सम्पत्तो, अत्थसंवण्णनाक्कमो।&lt;br&gt;&#xA;तस्मा नं वण्णयिस्सामि, तं सुणाथ समाहिताति॥&lt;/p&gt;</description>
    </item>
    <item>
      <title>०६. अतीतक्खन्धादिकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_atItakkhandhAdikathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_atItakkhandhAdikathA/</guid>
      <description>&lt;p&gt;६. अतीतक्खन्धादिकथा&lt;/p&gt;&#xA;&lt;h2 id=&#34;१-नसततसधनकथवणणन&#34;&gt;१. नसुत्तसाधनकथावण्णना&lt;/h2&gt;&#xA;&lt;p&gt;२९७. इदानि ‘‘अतीतं खन्धा’’तिआदिकथा होति। तत्थ खन्धादिभावाविजहनतो अतीतानागतानं अत्थितं इच्छन्तस्स अतीतं खन्धाति पुच्छा परवादिस्स, अतीतस्स खन्धसङ्गहितत्ता आमन्ताति पटिञ्ञा सकवादिस्स। पुन अतीतं नत्थीति पुच्छा परवादिस्स, तस्स निरुत्तिपथसुत्तेन अत्थिताय वारितत्ता पटिक्खेपो सकवादिस्स। आयतनधातुपुच्छासुपि अनागतपञ्हेसुपि पच्चुप्पन्नेन सद्धिं संसन्दित्वा अनुलोमपटिलोमतो आगतपञ्हेसुपि ‘‘अतीतं रूप’’न्तिआदिपञ्हेसुपि इमिनावुपायेन अत्थो वेदितब्बो।&lt;/p&gt;&#xA;&lt;h2 id=&#34;२-सततसधनवणणन&#34;&gt;२. सुत्तसाधनवण्णना&lt;/h2&gt;&#xA;&lt;p&gt;२९८. सुत्तसाधने पन न वत्तब्बन्ति पुच्छा सकवादिस्स। तत्थ नत्थि चेतेति नत्थि च एते धम्माति अत्थो। खन्धादिभावे सति नत्थितं अनिच्छन्तस्स आमन्ताति पटिञ्ञा परवादिस्स, अथ नेसं नत्थिभावसाधनत्थं सुत्ताहरणं सकवादिस्स। दुतियपुच्छापि परवादिस्स, पटिञ्ञा सकवादिस्स, सुत्ताहरणं परवादिस्स। तं पन नेसं खन्धादिभावमेव साधेति, न अत्थिभावन्ति आहटम्पि अनाहटसदिसमेवाति।&lt;br&gt;&#xA;अतीतं खन्धातिआदिकथावण्णना।&lt;/p&gt;</description>
    </item>
    <item>
      <title>०६. छट्ठवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_ChaTThavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_ChaTThavaggo/</guid>
      <description>&lt;p&gt;६. छट्ठवग्गो&lt;/p&gt;&#xA;&lt;h2 id=&#34;१-नयमकथवणणन&#34;&gt;१. नियामकथावण्णना&lt;/h2&gt;&#xA;&lt;p&gt;४४५-४४७. इदानि नियामकथा नाम होति। तत्थ नियामोति ‘‘भब्बो नियामं ओक्कमितुं कुसलेसु धम्मेसु सम्मत्त’’न्ति (पु॰ प॰ १३) वचनतो अरियमग्गो वुच्चति। यस्मा पन तस्मिं उप्पज्जित्वा निरुद्धेपि पुग्गलो अनियतो नाम न होति, तस्मा ‘‘सो नियामो निच्चट्ठेन असङ्खतो’’ति येसं लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा इतरस्स। ततो ‘‘यदि सो असङ्खतो, एवरूपेन तेन भवितब्ब’’न्ति दीपेन्तो निब्बानन्तिआदिमाह। संसन्दनपुच्छा उत्तानत्थायेव।&lt;br&gt;&#xA;अत्थि केचीतिआदि नियामस्स सङ्खतभावदीपनत्थं वुत्तम्। मग्गो असङ्खतोतिपञ्हे तस्स उप्पादनिरोधभावतो पटिक्खिपतीति। नियामो सङ्खतोतिपञ्हे निरुद्धेपि मग्गे नियामस्स अत्थितं सन्धाय पटिक्खिपति। सोतापत्तिनियामोतिआदिपञ्हेसुपि अनुलोमतो च पटिलोमतो च इमिनाव नयेन अत्थो वेदितब्बो। पञ्च असङ्खतानीति पुट्ठो पञ्चन्नं असङ्खतानं आगतट्ठानं अपस्सन्तो पटिक्खिपति। दुतियं पुट्ठो चतुन्नं सम्मत्तनियामानं नियामवचनतो निब्बानस्स च असङ्खतभावतो पटिजानाति। मिच्छत्तनियामपञ्हो नियामवचनमत्तेन असङ्खतताय अयुत्तभावदीपनत्थं वुत्तोति।&lt;br&gt;&#xA;नियामकथावण्णना।&lt;/p&gt;</description>
    </item>
    <item>
      <title>०६. दुकदुकपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_dukadukapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_dukadukapaTThAnavaNNanA/</guid>
      <description>&lt;p&gt;६. दुकदुकपट्ठानवण्णना&lt;br&gt;&#xA;दुकदुकपट्ठानेपि हेतुसहेतुकं धम्मं पटिच्च हेतुसहेतुको धम्मो उप्पज्जति हेतुपच्चयाति पञ्हुद्धारवसेनेव सङ्खेपतो देसना कता। तत्थ हेतुदुकं सहेतुकदुकादीहि, सहेतुकदुकादीनि च तेन सद्धिं योजितानि। एकेकं पन दुकं सेसेहि, सेसा च तेहि सद्धिं पटिपाटिया योजेतब्बा। इदञ्हि दुकदुकपट्ठानं नाम ‘दुकेसुयेव दुके पक्खिपित्वा’ देसितम्। तेनेत्थ सब्बदुकेहि सद्धिं सब्बदुकानं योजना वेदितब्बा। पाळि पन सङ्खित्ता। येन येन च पदेन सद्धिं यं यं पदं योजनं न गच्छति, तं तं हापेत्वाव देसना कताति।&lt;br&gt;&#xA;दुकदुकपट्ठानवण्णना।&lt;br&gt;&#xA;एत्तावता –&lt;br&gt;&#xA;तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ अनुलोमम्हि नया सुगम्भीराति॥ –&lt;br&gt;&#xA;अट्ठकथायं वुत्तगाथाय दीपिता। धम्मानुलोमपट्ठाने छ नया निद्दिट्ठा होन्ति। पच्चयवसेन पनेत्थ एकेकस्मिं पट्ठाने अनुलोमादयो चत्तारो चत्तारो नयाति एकेन परियायेन चतुवीसतिनयपटिमण्डितं अनुलोमपट्ठानंयेव वेदितब्बम्।&lt;/p&gt;</description>
    </item>
    <item>
      <title>०६. सङ्खारयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_sankhArayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/06_sankhArayamakam/</guid>
      <description>&lt;p&gt;६. सङ्खारयमकम्&lt;/p&gt;&#xA;&lt;h2 id=&#34;१-पणणततवरवणणन&#34;&gt;१. पण्णत्तिवारवण्णना&lt;/h2&gt;&#xA;&lt;p&gt;१. इदानि तेसञ्ञेव मूलयमके देसितानं कुसलादिधम्मानं लब्भमानवसेन एकदेसं सङ्गण्हित्वा सच्चयमकानन्तरं देसितस्स सङ्खारयमकस्स वण्णना होति। तत्थापि हेट्ठा वुत्तनयेनेव पण्णत्तिवारादयो तयो महावारा, अन्तरवारादयो च अवसेसपभेदा वेदितब्बा। अयं पनेत्थ विसेसो – पण्णत्तिवारे ताव यथा हेट्ठा खन्धादयो धम्मे उद्दिसित्वा ‘‘रूपं रूपक्खन्धो; चक्खु चक्खायतनं; चक्खु चक्खुधातु; दुक्खं दुक्खसच्च’’न्ति पदसोधनवारो आरद्धो। तथा अनारभित्वा ‘‘अस्सासपस्सासा कायसङ्खारो’’ति पठमं तयोपि सङ्खारा विभजित्वा दस्सिता।&lt;br&gt;&#xA;तत्थ कायस्स सङ्खारो कायसङ्खारो। ‘‘अस्सासपस्सासा कायिका, एते धम्मा कायप्पटिबद्धा’’ति (म॰ नि॰ १.४६३; सं॰ नि॰ ४.३४८ अत्थतो समानं) हि वचनतो कारणभूतस्स करजकायस्स फलभूतो एव सङ्खारोति कायसङ्खारो। अपरो नयो – सङ्खरियतीति सङ्खारो। केन सङ्खरियतीति? कायेन। अयञ्हि वातो विय भस्ताय करजकायेन सङ्खरियतीति। एवम्पि कायस्स सङ्खारोति कायसङ्खारो। कायेन कतो अस्सासपस्सासवातोति अत्थो। ‘‘पुब्बेव खो, आवुसो विसाख, वितक्केत्वा विचारेत्वा पच्छा वाचं भिन्दति, तस्मा वितक्कविचारा वचीसङ्खारो’’ति (म॰ नि॰ १.४६३; सं॰ नि॰ ४.३४८) वचनतो पन सङ्खरोतीति सङ्खारो। किं सङ्खरोति? वचिम्। वचिया सङ्खारोति वचीसङ्खारो। वचीभेदसमुट्ठापकस्स वितक्कविचारद्वयस्सेतं नामम्। ‘‘सञ्ञा च वेदना च चेतसिका एते धम्मा चित्तपटिबद्धा’’ति (म॰ नि॰ १.४६३; सं॰ नि॰ ४.३४८) वचनतोयेव पन ततियपदेपि सङ्खरियतीति सङ्खारो। केन सङ्खरियति? चित्तेन। करणत्थे सामिवचनं कत्वा चित्तस्स सङ्खारोति चित्तसङ्खारो। सब्बेसम्पि चित्तसमुट्ठानानं चेतसिकधम्मानमेतं अधिवचनम्। वितक्कविचारानं पन वचीसङ्खारभावेन विसुं गहितत्ता ‘‘ठपेत्वा वितक्कविचारे’’ति वुत्तम्।&lt;br&gt;&#xA;२-७. इदानि कायो कायसङ्खारोति पदसोधनवारो आरद्धो। तस्स अनुलोमनये तीणि, पटिलोमनये तीणीति छ यमकानि। पदसोधनमूलचक्कवारे एकेकसङ्खारमूलकानि द्वे द्वे कत्वा अनुलोमनये छ, पटिलोमनये छाति द्वादस यमकानि। सुद्धसङ्खारवारे पन यथा सुद्धखन्धवारादीसु ‘‘रूपं खन्धो, खन्धा रूपं; चक्खु आयतनं, आयतना चक्खू’’तिआदिना नयेन यमकानि वुत्तानि। एवं ‘‘कायो सङ्खारो, सङ्खारा कायो’’ति अवत्वा ‘‘कायसङ्खारो वचीसङ्खारो, वचीसङ्खारो कायसङ्खारो’’तिआदिना नयेन कायसङ्खारमूलकानि द्वे, वचीसङ्खारमूलकं एकन्ति अनुलोमे तीणि, पटिलोमे तीणीति सब्बानिपि सुद्धिकवारे छ यमकानि वुत्तानि। किं कारणा? सुद्धिकएकेकपदवसेन अत्थाभावतो। यथा हि खन्धयमकादीसु रूपादिविसिट्ठानं खन्धानं चक्खादिविसिट्ठानञ्च आयतनादीनं अधिप्पेतत्ता ‘‘रूपं खन्धो , खन्धा रूपं, चक्खु आयतनं, आयतना चक्खू’’ति सुद्धिकएकेकपदवसेन अत्थो अत्थि। एवमिध ‘‘कायो सङ्खारो, सङ्खारा कायो’’ति नत्थि। कायसङ्खारोति पन द्वीहिपि पदेहि एकोव अत्थो लब्भति। अस्सासो वा पस्सासो वाति सुद्धिकएकेकपदवसेन अत्थाभावतो ‘‘कायो सङ्खारो, सङ्खारा कायो’’ति न वुत्तम्। ‘‘कायो कायसङ्खारो’’तिआदि पन वत्तब्बं सिया। तम्पि कायवचीचित्तपदेहि इध अधिप्पेतानं सङ्खारानं अग्गहितत्ता न युज्जति। सुद्धसङ्खारवारो हेस। पदसोधने पन विनापि अत्थेन वचनं युज्जतीति तत्थ सो नयो गहितोव। इध पन कायसङ्खारस्स वचीसङ्खारादीहि, वचीसङ्खारस्स च चित्तसङ्खारादीहि, चित्तसङ्खारस्स च कायसङ्खारादीहि, अञ्ञत्ता ‘‘कायसङ्खारो वचीसङ्खारो, वचीसङ्खारो, कायसङ्खारो’’ति एकेकसङ्खारमूलकानि द्वे द्वे कत्वा छ यमकानि युज्जन्ति। तेसु अग्गहितग्गहणेन तीणेव लब्भन्ति। तस्मा तानेव दस्सेतुं अनुलोमनये तीणि, पटिलोमनये तीणीति छ यमकानि वुत्तानि। सुद्धसङ्खारमूलचक्कवारो पनेत्थ न गहितोति। एवं पण्णत्तिवारस्स उद्देसवारो वेदितब्बो।&lt;br&gt;&#xA;८-१८. निद्देसवारे पनस्स अनुलोमे ताव यस्मा न कायादयोव कायसङ्खारादीनं नामं, तस्मा नोति पटिसेधो कतो। पटिलोमे न कायो न कायसङ्खारोति यो न कायो सो कायसङ्खारोपि न होतीति पुच्छति। कायसङ्खारो न कायो कायसङ्खारोति कायसङ्खारो कायो न होति, कायसङ्खारोयेव पनेसोति अत्थो। अवसेसन्ति न केवलं सेससङ्खारद्वयमेव। कायसङ्खारविनिमुत्तं पन सेसं सब्बम्पि सङ्खतासङ्खतपण्णत्तिभेदं धम्मजातं नेव कायो, न कायसङ्खारोति इमिना उपायेन सब्बविस्सज्जनेसु अत्थो वेदितब्बोति।&lt;br&gt;&#xA;पण्णत्तिवारवण्णना।&lt;/p&gt;</description>
    </item>
    <item>
      <title>०७ निदानकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_nidAnakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_nidAnakathA/</guid>
      <description>&lt;p&gt;निदानकथा&lt;br&gt;&#xA;यमकपाटिहीरावसानस्मिञ्हि भगवा तिदसपुरे पारिच्छत्तकमूले पण्डुकम्बलसिलायं वस्सं उपगन्त्वा मातरं कायसक्खिं कत्वा देवपरिसाय अभिधम्मकथं कथेन्तो धम्मसङ्गणीविभङ्गधातुकथापुग्गलपञ्ञत्तिप्पकरणानि देसयित्वा कथावत्थुदेसनाय वारे सम्पत्ते ‘‘अनागते मम सावको महापञ्ञो मोग्गलिपुत्ततिस्सत्थेरो नाम उप्पन्नं सासनमलं सोधेत्वा ततियसङ्गीतिं करोन्तो भिक्खुसङ्घस्स मज्झे निसिन्नो सकवादे पञ्च सुत्तसतानि परवादे पञ्चाति सुत्तसहस्सं समोधानेत्वा इमं पकरणं भाजेस्सती’’ति तस्सोकासं करोन्तो या चेसा पुग्गलवादे ताव चतूसु पञ्हेसु द्विन्नं पञ्चकानं वसेन अट्ठमुखा वादयुत्ति, तं आदिं कत्वा सब्बकथामग्गेसु असम्पुण्णभाणवारमत्ताय तन्तिया मातिकं ठपेसि। अथावसेसं अभिधम्मकथं वित्थारनयेनेव कथेत्वा वुत्थवस्सो सुवण्णरजतसोपानमज्झे मणिमयेन सोपानेन देवलोकतो सङ्कस्सनगरे ओरुय्ह सत्तहितं सम्पादेन्तो यावतायुकं ठत्वा अनुपादिसेसाय निब्बानधातुया परिनिब्बायि।&lt;br&gt;&#xA;अथस्स महाकस्सपप्पमुखो वसीगणो अजातसत्तुराजानं सहायं गहेत्वा धम्मविनयसरीरं सङ्गहं आरोपेसि। ततो वस्ससतस्स अच्चयेन वज्जिपुत्तका भिक्खू दस वत्थूनि दीपयिंसु। तानि सुत्वा काकण्डकस्स ब्राह्मणस्स पुत्तो यसत्थेरो सुसुनागपुत्तं कालासोकं नाम राजानं सहायं गहेत्वा द्वादसन्नं भिक्खुसतसहस्सानं अन्तरे सत्तथेरसतानि उच्चिनित्वा तानि दसवत्थूनि मद्दित्वा धम्मविनयसरीरं सङ्गहं आरोपेसि।&lt;br&gt;&#xA;तेहि पन धम्मसङ्गाहकत्थेरेहि निग्गहिता दससहस्सा वज्जिपुत्तका भिक्खू पक्खं परियेसमाना अत्तनो अनुरूपं दुब्बलपक्खं लभित्वा विसुं महासङ्घिकाचरियकुलं नाम अकंसु । ततो भिज्जित्वा अपरानि द्वे आचरियकुलानि जातानि – गोकुलिका च एकब्योहारिका च। गोकुलिकनिकायतो भिज्जित्वा अपरानि द्वे आचरियकुलानि जातानि – पण्णत्तिवादा च बाहुलिया च। बहुस्सुतिकातिपि तेसंयेव नामम्। तेसंयेव अन्तरे चेतियवादा नाम अपरे आचरियवादा उप्पन्ना। एवं महासङ्घिकाचरियकुलतो दुतिये वस्ससते पञ्चाचरियकुलानि उप्पन्नानि। तानि महासङ्घिकेहि सद्धिं छ होन्ति।&lt;br&gt;&#xA;तस्मिंयेव दुतिये वस्ससते थेरवादतो भिज्जित्वा द्वे आचरियवादा उप्पन्ना – महिसासका च वज्जिपुत्तका च। तत्थ वज्जिपुत्तकवादतो भिज्जित्वा अपरे चत्तारो आचरियवादा उप्पन्ना – धम्मुत्तरिया, भद्रयानिका, छन्नागारिका, समितियाति। पुन तस्मिंयेव दुतिये वस्ससते महिसासकवादतो भिज्जित्वा सब्बत्थिवादा धम्मगुत्तिकाति द्वे आचरियवादा उप्पन्ना। पुन सब्बत्थिवादकुलतो भिज्जित्वा कस्सपिका नाम जाता। कस्सपिकेसु भिन्नेसु अपरे सङ्कन्तिका नाम जाता। सङ्कन्तिकेसु भिन्नेसु सुत्तवादा नाम जाताति थेरवादतो भिज्जित्वा इमे एकादस आचरियवादा उप्पन्ना। ते थेरवादेहि सद्धिं द्वादस होन्ति। इति इमे च द्वादस, महासङ्घिकानञ्च छ आचरियवादाति सब्बेव अट्ठारस आचरियवादा दुतिये वस्ससते उप्पन्ना। अट्ठारस निकायातिपि, अट्ठारसाचरियकुलानीतिपि एतेसंयेव नामम्। एतेसु पन सत्तरस वादा भिन्नका, थेरवादो असम्भिन्नकोति वेदितब्बो। वुत्तम्पि चेतं दीपवंसे –&lt;br&gt;&#xA;‘‘निक्कड्ढिता पापभिक्खू, थेरेहि वज्जिपुत्तका।&lt;br&gt;&#xA;अञ्ञं पक्खं लभित्वान, अधम्मवादी बहू जना॥&lt;br&gt;&#xA;‘‘दससहस्सा समागन्त्वा, अकंसु धम्मसङ्गहम्।&lt;br&gt;&#xA;तस्मायं धम्मसङ्गीति, महासङ्गीति वुच्चति॥&lt;br&gt;&#xA;‘‘महासङ्गीतिका भिक्खू, विलोमं अकंसु सासने।&lt;br&gt;&#xA;भिन्दित्वा मूलसङ्गहं, अञ्ञं अकंसु सङ्गहं॥&lt;br&gt;&#xA;‘‘अञ्ञत्र सङ्गहिता सुत्तं, अञ्ञत्र अकरिंसु ते।&lt;br&gt;&#xA;अत्थं धम्मञ्च भिन्दिंसु, विनये निकायेसु च पञ्चसु॥&lt;br&gt;&#xA;‘‘परियायदेसितञ्चापि, अथो निप्परियायदेसितम्।&lt;br&gt;&#xA;नीतत्थञ्चेव नेय्यत्थं, अजानित्वान भिक्खवो॥&lt;br&gt;&#xA;‘‘अञ्ञं सन्धाय भणितं, अञ्ञं अत्थं ठपयिंसु ते।&lt;br&gt;&#xA;ब्यञ्जनच्छायाय ते भिक्खू, बहुं अत्थं विनासयुं॥&lt;br&gt;&#xA;‘‘छड्डेत्वान एकदेसं, सुत्तं विनयगम्भीरम्।&lt;br&gt;&#xA;पतिरूपं सुत्तं विनयं, तञ्च अञ्ञं करिंसु ते॥&lt;br&gt;&#xA;‘‘परिवारं अत्थुद्धारं, अभिधम्मं छप्पकरणम्।&lt;br&gt;&#xA;पटिसम्भिदञ्च निद्देसं, एकदेसञ्च जातकं॥&lt;br&gt;&#xA;‘‘एत्तकं विस्सज्जित्वान, अञ्ञानि अकरिंसु ते।&lt;br&gt;&#xA;नामं लिङ्गं परिक्खारं, आकप्पकरणानि च॥&lt;br&gt;&#xA;‘‘पकतिभावं जहित्वा, तञ्च अञ्ञं अकंसु ते।&lt;br&gt;&#xA;पुब्बङ्गमा भिन्नवादा, महासङ्गीतिकारका॥&lt;br&gt;&#xA;‘‘तेसञ्च अनुकारेन, भिन्नवादा बहू अहु।&lt;br&gt;&#xA;ततो अपरकालम्हि, तस्मिं भेदो अजायथ॥&lt;br&gt;&#xA;‘‘गोकुलिका एकब्योहारि, द्विधा भिज्जित्थ भिक्खवो।&lt;br&gt;&#xA;गोकुलिकानं द्वे भेदा, अपरकालम्हि जायथ॥&lt;br&gt;&#xA;‘‘बहुस्सुतिका च पञ्ञत्ति, द्विधा भिज्जित्थ भिक्खवो।&lt;br&gt;&#xA;चेतिया च पुनवादी, महासङ्गीतिभेदका॥&lt;br&gt;&#xA;‘‘पञ्चवादा इमे सब्बे, महासङ्गीतिमूलका।&lt;br&gt;&#xA;अत्थं धम्मञ्च भिन्दिंसु, एकदेसञ्च सङ्गहं॥&lt;br&gt;&#xA;‘‘गन्थञ्च एकदेसञ्हि, छड्डेत्वा अञ्ञं अकंसु ते।&lt;br&gt;&#xA;नामं लिङ्गं परिक्खारं, आकप्पकरणानि च॥&lt;br&gt;&#xA;‘‘पकतिभावं जहित्वा, तञ्च अञ्ञं अकंसु ते।&lt;br&gt;&#xA;विसुद्धत्थेरवादम्हि, पुन भेदो अजायथ॥&lt;br&gt;&#xA;‘‘महिसासका वज्जिपुत्तका, द्विधा भिज्जित्थ भिक्खवो।&lt;br&gt;&#xA;वज्जिपुत्तकवादम्हि, चतुधा भेदो अजायथ॥&lt;br&gt;&#xA;‘‘धम्मुत्तरिका भद्दयानिका, छन्नागारिका च समिति।&lt;br&gt;&#xA;महिसासकानं द्वे भेदा, अपरकालम्हि अजायथ॥&lt;br&gt;&#xA;‘‘सब्बत्थिवादा धम्मगुत्ता, द्विधा भिज्जित्थ भिक्खवो।&lt;br&gt;&#xA;सब्बत्थिवादानं कस्सपिका, सङ्कन्तिकस्सपिकेन च॥&lt;br&gt;&#xA;‘‘सङ्कन्तिकानं सुत्तवादी, अनुपुब्बेन भिज्जथ।&lt;br&gt;&#xA;इमे एकादस वादा, सम्भिन्ना थेरवादतो॥&lt;br&gt;&#xA;‘‘अत्थं धम्मञ्च भिन्दिंसु, एकदेसञ्च सङ्गहम्।&lt;br&gt;&#xA;गन्थञ्च एकदेसञ्हि, छड्डेत्वा अञ्ञं अकंसु ते॥&lt;br&gt;&#xA;‘‘नामं लिङ्गं परिक्खारं, आकप्पकरणानि च।&lt;br&gt;&#xA;पकतिभावं जहित्वा, तञ्च अञ्ञं अकंसु ते॥&lt;br&gt;&#xA;‘‘सत्तरस भिन्नवादा, एकवादो अभिन्नको।&lt;br&gt;&#xA;सब्बेवट्ठारस होन्ति, भिन्नवादेन ते सह॥&lt;br&gt;&#xA;‘‘निग्रोधोव महारुक्खो, थेर वादानमुत्तमो।&lt;br&gt;&#xA;अनूनं अनधिकञ्च, केवलं जिनसासनं॥&lt;br&gt;&#xA;‘‘सन्तका विय रुक्खम्हि, निब्बत्ता वादसेसका।&lt;br&gt;&#xA;पठमे वस्ससते नत्थि, दुतिये वस्ससतन्तरे।&lt;br&gt;&#xA;भिन्ना सत्तरस वादा, उप्पन्ना जिनसासने’’ति॥&lt;br&gt;&#xA;अपरापरं पन हेमवतिका, राजगिरिका, सिद्धत्थिका, पुब्बसेलिया, अपरसेलिया, वाजिरियाति अञ्ञेपि छ आचरियवादा उप्पन्ना। ते इध अनधिप्पेता। पुरिमकानं पन अट्ठारसन्नं आचरियवादानं वसेन पवत्तमाने सासने पटिलद्धसद्धो असोको धम्मराजा दिवसे दिवसे बुद्धपूजाय सतसहस्सं, धम्मपूजाय सतसहस्सं, सङ्घपूजाय सतसहस्सं, अत्तनो आचरियस्स निग्रोधत्थेरस्स सतसहस्सं, चतूसु द्वारेसु भेसज्जत्थाय सतसहस्सन्ति पञ्चसतसहस्सानि परिच्चजन्तो सासने उळारं लाभसक्कारं पवत्तेसि।&lt;br&gt;&#xA;तित्थिया हतलाभसक्कारा अन्तमसो घासच्छादनमत्तम्पि अलभन्ता लाभसक्कारं पत्थयमाना भिक्खूसु पब्बजित्वा सकानि सकानि दिट्ठिगतानि – ‘‘अयं धम्मो, अयं विनयो, इदं सत्थुसासन’’न्ति दीपेन्ति। पब्बज्जं अलभमानापि सयमेव केसे छिन्दित्वा कासायानि वत्थानि अच्छादेत्वा विहारेसु विचरन्ता उपोसथकम्मादिकरणकाले सङ्घमज्झं पविसन्ति। ते भिक्खुसङ्घेन धम्मेन विनयेन सत्थुसासनेन निग्गय्हमानापि धम्मविनयानुलोमाय पटिपत्तिया असण्ठहन्ता अनेकरूपं सासनस्स अब्बुदञ्च मलञ्च कण्टकञ्च समुट्ठापेन्ति। केचि अग्गिं परिचरन्ति, केचि पञ्चातपे तपन्ति, केचि आदिच्चं अनुपरिवत्तन्ति, केचि ‘‘धम्मञ्च विनयञ्च वोभिन्दिस्सामा’’ति तथा तथा पग्गण्हिंसु। तदा भिक्खुसङ्घो न तेहि सद्धिं उपोसथं वा पवारणं वा अकासि। असोकारामे सत्त वस्सानि उपोसथो उपच्छिज्जि।&lt;br&gt;&#xA;राजा ‘‘आणाय कारेस्सामी’’ति वायमन्तोपि कारेतुं नासक्खि, अञ्ञदत्थु दुग्गहितगाहिना बालेन अमच्चेन अनेकेसु भिक्खूसु जीविता वोरोपितेसु विप्पटिसारी अहोसि। सो तञ्च विप्पटिसारं तञ्च सासने उप्पन्नं अब्बुदं वूपसमेतुकामो ‘‘को नु खो इमस्मिं अत्थे पटिबलो’’ति सङ्घं पुच्छित्वा ‘‘मोग्गलिपुत्ततिस्सत्थेरो, महाराजा’’ति सुत्वा सङ्घस्स वचनेन अहोगङ्गापब्बततो थेरं पक्कोसापेत्वा इद्धिपाटिहारियदस्सनेन थेरस्स आनुभावे निब्बिचिकिच्छो अत्तनो कुक्कुच्चं पुच्छित्वा विप्पटिसारं वूपसमेसि। थेरोपि तं राजुय्यानेयेव वसन्तो सत्त दिवसानि समयं उग्गण्हापेसि। सो उग्गहितसमयो सत्तमे दिवसे असोकारामे भिक्खुसङ्घं सन्निपातापेत्वा साणिपाकारं परिक्खिपापेत्वा साणिपाकारन्तरे निसिन्नो एकलद्धिके एकलद्धिके भिक्खू एकतो एकतो कारेत्वा एकमेकं भिक्खुसमूहं पक्कोसापेत्वा पुच्छि – ‘‘भन्ते, किंवादी सम्मासम्बुद्धो’’ति? ततो सस्सतवादिनो – ‘‘सस्सतवादी’’ति आहंसु। एकच्चसस्सतिका, अन्तानन्तिका, अमराविक्खेपिका, अधिच्चसमुप्पन्निका, सञ्ञीवादा, असञ्ञीवादा, नेवसञ्ञीनासञ्ञीवादा, उच्छेदवादा, दिट्ठधम्मनिब्बानवादा – ‘‘दिट्ठधम्मनिब्बानवादी’’ति आहंसु। राजा पठममेव समयस्स उग्गहितत्ता नयिमे भिक्खू अञ्ञतित्थिया इमेति ञत्वा तेसं सेतकानि वत्थानि दत्वा उप्पब्बाजेसि। ते सब्बेपि सट्ठिसहस्सा अहेसुम्।&lt;br&gt;&#xA;अथञ्ञे भिक्खू पक्कोसापेत्वा पुच्छि – ‘‘किंवादी, भन्ते, सम्मासम्बुद्धो’’ति? ‘‘विभज्जवादी, महाराजा’’ति। एवं वुत्ते राजा थेरं पुच्छि – ‘‘विभज्जवादी, भन्ते, सम्मासम्बुद्धो’’ति? ‘‘आम, महाराजा’’ति। ततो राजा ‘सुद्धं दानि, भन्ते, सासनं, करोतु भिक्खुसङ्घो उपोसथ’न्ति आरक्खं दत्वा नगरं पाविसि। समग्गो सङ्घो सन्निपतित्वा उपोसथं अकासि। तस्मिं सन्निपाते सट्ठिभिक्खुसतसहस्सानि अहेसुम्। तस्मिं समागमे मोग्गलिपुत्ततिस्सत्थेरो यानि च तदा उप्पन्नानि वत्थूनि, यानि च आयतिं उप्पज्जिस्सन्ति, सब्बेसम्पि तेसं पटिबाहनत्थं सत्थारा दिन्ननयवसेनेव तथागतेन ठपितमातिकं विभजन्तो सकवादे पञ्च सुत्तसतानि परवादे पञ्चाति सुत्तसहस्सं आहरित्वा इमं परप्पवादमथनं आयतिलक्खणं कथावत्थुप्पकरणं अभासि।&lt;br&gt;&#xA;ततो सट्ठिसतसहस्ससङ्ख्येसु भिक्खू उच्चिनित्वा तिपिटकपरियत्तिधरानं पभिन्नपटिसम्भिदानं भिक्खूनं सहस्समेकं गहेत्वा यथा महाकस्सपत्थेरो च यसत्थेरो च धम्मञ्च विनयञ्च सङ्गायिंसु; एवमेव सङ्गायन्तो सासनमलं विसोधेत्वा ततियसङ्गीतिं अकासि। तत्थ अभिधम्मं सङ्गायन्तो इमं यथाभासितं पकरणं सङ्गहं आरोपेसि। तेन वुत्तं –&lt;br&gt;&#xA;‘‘यं पुग्गलकथादीनं, कथानं वत्थुभावतो।&lt;br&gt;&#xA;कथावत्थुप्पकरणं, सङ्खेपेन अदेसयी॥&lt;br&gt;&#xA;‘‘मातिकाठपनेनेव, ठपितस्स सुरालये।&lt;br&gt;&#xA;तस्स मोग्गलिपुत्तेन, विभत्तस्स महीतले॥&lt;br&gt;&#xA;‘‘इदानि यस्मा सम्पत्तो, अत्थसंवण्णनाक्कमो।&lt;br&gt;&#xA;तस्मा नं वण्णयिस्सामि, तं सुणाथ समाहिता’’ति॥&lt;br&gt;&#xA;निदानकथा निट्ठिता।&lt;br&gt;&#xA;महावग्गो&lt;/p&gt;</description>
    </item>
    <item>
      <title>०७-१२. पच्चनीयपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07-12_pachchanIyapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07-12_pachchanIyapaTThAnavaNNanA/</guid>
      <description>&lt;p&gt;७-१२. पच्चनीयपट्ठानवण्णना&lt;br&gt;&#xA;१. इदानि कुसलादीनं पदानं पटिक्खेपवसेन धम्मानं पच्चनीयताय लद्धनामं पच्चनीयपट्ठानं दस्सेतुं नकुसलं धम्मं पटिच्च नकुसलो धम्मो उप्पज्जति हेतुपच्चयातिआदि आरद्धम्। तत्थ नकुसलं धम्मं पटिच्चाति कुसलस्स पच्चयभावं वारेति। नकुसलो धम्मो उप्पज्जतीति कुसलस्स उप्पत्तिं वारेति, तस्मा ‘‘अकुसलाब्याकतं एकं खन्धं पटिच्च अकुसलाब्याकता तयो खन्धा चित्तसमुट्ठानञ्च रूप’’न्ति एवमादिना नयेनेत्थ पञ्हं विस्सज्जितब्बम्। तस्मिं तस्मिं पच्चये लद्धगणना पन पाळियं वुत्तायेव। येपि वारा सदिसविस्सज्जना, तेपि तत्थेव दस्सिता। तस्मा सब्बमेत्थ हेट्ठा वुत्तनयानुसारेन पाळिं उपपरिक्खित्वा वेदितब्बम्। यथा चेत्थ, एवं दुकपट्ठाने, दुकतिकपट्ठाने, तिकदुकपट्ठाने तिकतिकपट्ठाने, दुकदुकपट्ठाने च।&lt;br&gt;&#xA;एत्तावता –&lt;br&gt;&#xA;तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव, दुकं दुकञ्च,&lt;br&gt;&#xA;छ पच्चनीयम्हि नया सुगम्भीराति॥ –&lt;br&gt;&#xA;अट्ठकथायं वुत्तगाथाय दीपिता। धम्मपच्चनीयपट्ठाने छ नया निद्दिट्ठा होन्ति। पच्चयवसेन पनेत्थ एकेकस्मिं पट्ठाने अनुलोमादयो चत्तारो चत्तारो नयाति एकेन परियायेन चतुवीसतिनयपटिमण्डितं पच्चनीयपट्ठानञ्ञेव वेदितब्बम्।&lt;br&gt;&#xA;पच्चनीयपट्ठानवण्णना।&lt;/p&gt;</description>
    </item>
    <item>
      <title>०७. अनुसययमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_anusayayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_anusayayamakam/</guid>
      <description>&lt;p&gt;७. अनुसययमकम्&lt;/p&gt;&#xA;&lt;h2 id=&#34;परचछदपरचछननददसवरवणणन&#34;&gt;परिच्छेदपरिच्छिन्नुद्देसवारवण्णना&lt;/h2&gt;&#xA;&lt;p&gt;१. इदानि तेसञ्ञेव मूलयमके देसितानं कुसलादिधम्मानं लब्भमानवसेन एकदेसं सङ्गण्हित्वा सङ्खारयमकानन्तरं देसितस्स अनुसययमकस्स अत्थवण्णना होति। तत्थ पाळिववत्थानं ताव वेदितब्बं – इमस्मिञ्हि अनुसययमके खन्धयमकादीसु विय देसनं अकत्वा अञ्ञेन नयेन पाळिदेसना कता। कथं? पठमं ताव परिच्छेदतो, उद्देसतो, उप्पत्तिट्ठानतोति तीहाकारेहि अनुसये गहापेतुं परिच्छेदवारो, परिच्छिन्नुद्देसवारो, उप्पत्तिट्ठानवारोति, तयो वारा देसिता। ततो सत्तन्नं महावारानं वसेन अनुसये योजेत्वा यमकदेसना कता। तत्थ सत्तानुसयाति अयं ‘‘सत्तेव, न ततो उद्धं, न हेट्ठा’’ति गणनपरिच्छेदेन परिच्छिन्दित्वा अनुसयानं देसितत्ता परिच्छेदवारो नाम। कामरागानुसयो…पे॰… अविज्जानुसयोति अयं परिच्छेदवारेन परिच्छिन्नानं नाममत्तं उद्दिसित्वा ‘‘इमे नाम ते’’ति देसितत्ता परिच्छिन्नुद्देसवारो नाम। कत्थ कामरागानुसयो अनुसेति…पे॰… एत्थ अविज्जानुसयो अनुसेतीति अयं ‘‘इमेसु नाम ठानेसु इमे अनुसया अनुसेन्ति’’ति एवं तेसंयेव उप्पत्तिट्ठानस्स देसितत्ता उप्पत्तिट्ठानवारो नाम।&lt;br&gt;&#xA;येसं पन सत्तन्नं महावारानं वसेन अनुसये योजेत्वा यमकदेसना कता, तेसं इमानि नामानि – अनुसयवारो, सानुसयवारो, पजहनवारो, परिञ्ञावारो, पहीनवारो, उप्पज्जनवारो धातुवारोति। तेसु पठमो अनुसयवारो। सो अनुलोमपटिलोमनयवसेन दुविधो होति।&lt;br&gt;&#xA;तत्थ अनुलोमनये ‘‘यस्स अनुसेति, यत्थ अनुसेति, यस्स यत्थ अनुसेती’’ति पुग्गलोकासतदुभयवसेन तयो अन्तरवारा होन्ति। तेसु पठमे पुग्गलवारे ‘‘यस्स कामरागानुसयो अनुसेति, तस्स पटिघानुसयो अनुसेति; यस्स वा पन पटिघानुसयो अनुसेति, तस्स कामरागानुसयो अनुसेति; यस्स कामरागानुसयो अनुसेति, तस्स मानानुसयो, दिट्ठानुसयो, विचिकिच्छानुसयो, भवरागानुसयो, अविज्जानुसयो अनुसेति। यस्स वा पन अविज्जानुसयो अनुसेति, तस्स कामरागानुसयो अनुसेती’’ति कामरागानुसयमूलकानि छ यमकानि। पुन अगहितग्गहणवसेन पटिघानुसयमूलकानि पञ्च, मानानुसयमूलकानि चत्तारि, दिट्ठानुसयमूलकानि तीणि, विचिकिच्छानुसयमूलकानि द्वे, भवरागानुसयमूलकं एकन्ति एवं सब्बानिपि एकमूलकानि एकवीसति। पुन ‘‘यस्स कामरागानुसयो च पटिघानुसयो च अनुसेन्ती’’ति एवं आगतानि दुकमूलकानि पञ्च, तिकमूलकानि चत्तारि, चतुक्कमूलकानि तीणि, पञ्चकमूलकानि द्वे, छक्कमूलकं एकन्ति अपरानिपि पन्नरस होन्ति। तानि पुरिमेहि एकवीसतिया सद्धिं छत्तिंसाति पुग्गलवारे छत्तिंस यमकानि। तथा ओकासवारे, तथा पुग्गलोकासवारेति सब्बानिपि अनुलोमनये अट्ठसतं यमकानि। तथा पटिलोमनयेति अनुसयवारे सोळसाधिकानि द्वे यमकसतानि, ततो दिगुणा पुच्छा, ततो दिगुणा अत्था च वेदितब्बा। यथा चेत्थ, एवं सानुसयवारो, पजहनवारो, परिञ्ञावारो, पहीनवारो, उप्पज्जनवारोति इमेसम्पि पञ्चन्नं वारानं, एकेकस्मिं यमकगणना; यमकदिगुणा पुच्छा, पुच्छादिगुणा च अत्था वेदितब्बा। अयं पनेत्थ पुरिमेसु तीसु वारेसु विसेसो। ओकासवारे ‘‘यत्थ तत्था’’ति अवत्वा यतो ततोति निस्सक्कवचनेन देसना कता। सेसं तादिसमेव।&lt;br&gt;&#xA;यो पनायं सब्बपच्छिमो धातुवारो नाम, सो पुच्छावारो, विस्सज्जनावारोति द्विधा ठितो। तस्स पुच्छावारे कामधातुया चुतस्स कामधातुं उपपज्जन्तस्साति वत्वा ‘‘कामधातुं वा पन उपपज्जन्तस्स कामधातुया चुतस्सा’’ति न वुत्तम्। किं कारणा? अत्थविसेसाभावतो। द्वेपि हि एता पुच्छा एकत्थायेव, तस्मा एकेकस्मा यमका एकेकमेव पुच्छं पुच्छित्वा सब्बपुच्छावसाने पुच्छानुक्कमेनेव ‘‘कामधातुया चुतस्स कामधातुं उपपज्जन्तस्स कस्सचि सत्त अनुसया अनुसेन्ती’’तिआदिना नयेन विस्सज्जनं कतम्।&lt;br&gt;&#xA;तत्थ ‘‘कामधातुया चुतस्स कामधातुं उपपज्जन्तस्स, रूपधातुं, अरूपधातुं, नकामधातुं, नरूपधातुं नअरूपधातुं , उपपज्जन्तस्सा’’ति छ सुद्धिकपुच्छा; ‘‘नकामधातुं, नअरूपधातुं, नरूपधातुं; नअरूपधातुं, नकामधातुं, नरूपधातुं, उपपज्जन्तस्सा’’ति तिस्सो मिस्सका पुच्छा चाति कामधातुमूलका नव अनुलोमपुच्छा होन्ति। तथा रूपधातुमूलका नव, अरूपधातुमूलका नवाति सत्तवीसति अनुलोमपुच्छा होन्ति। तथा नकामधातुनरूपधातुनअरूपधातुमूलका सत्तवीसति पटिलोमपुच्छा। पुन ‘‘नकामधातुया, नअरूपधातुया, नरूपधातुया, नअरूपधातुया, नकामधातुया, नअरूपधातुया’’ति सत्तवीसति दुकमूलका पुच्छाति सब्बापि सम्पिण्डिता एकासीति पुच्छा होन्ति। तासं वसेनेत्थ विस्सज्जनं कतन्ति इदं धातुवारे पाळिववत्थानम्। एवं ताव सकलेपि अनुसययमके पाळिववत्थानमेतं वेदितब्बम्।&lt;br&gt;&#xA;आदितो पट्ठाय पनेत्थ यं यं अनुत्तानं, तत्थ तत्थ अयं विनिच्छयकथा – अनुसयाति केनट्ठेन अनुसया? अनुसयनट्ठेन। को एस अनुसयनट्ठो नामाति? अप्पहीनट्ठो। एते हि अप्पहीनट्ठेन तस्स तस्स सन्ताने अनुसेन्ति नाम, तस्मा अनुसयाति वुच्चन्ति। अनुसेन्तीति अनुरूपं कारणं लभित्वा उप्पज्जन्तीति अत्थो। अथापि सिया – अनुसयनट्ठो नाम अप्पहीनाकारो। अप्पहीनाकारो च उप्पज्जतीति वत्तुं न युज्जति, तस्मा न अनुसया उप्पज्जन्तीति । तत्रिदं पटिवचनं – अप्पहीनाकारो अनुसयो, अनुसयोति पन अप्पहीनट्ठेन थामगतकिलेसो वुच्चति। सो चित्तसम्पयुत्तो सारम्मणो सप्पच्चयट्ठेन सहेतुको एकन्ताकुसलो अतीतोपि होति अनागतोपि पच्चुप्पन्नोपि, तस्मा उप्पज्जतीति वत्तुं युज्जति।&lt;br&gt;&#xA;तत्रिदं पमाणं – अभिधम्मे ताव कथावत्थुस्मिं (कथा॰ ५५४ आदयो) ‘‘अनुसया अब्याकता, अनुसया अहेतुका, अनुसया चित्तविप्पयुत्ता’’ति सब्बे वादा पटिसेधिता। पटिसम्भिदामग्गे (पटि॰ म॰ ३.२१) ‘‘पच्चुप्पन्ने किलेसे पजहती’’ति पुच्छं कत्वा अनुसयानं पच्चुप्पन्नभावस्स अत्थिताय ‘‘थामगतानुसयं पजहती’’ति वुत्तम्। धम्मसङ्गहे पन मोहस्स पदभाजने ‘‘अविज्जानुसयो अविज्जापरियुट्ठानं अविज्जालङ्गी मोहो अकुसलमूलं, अयं तस्मिं समये मोहो होती’’ति (ध॰ स॰ ३९०) अकुसलचित्तेन सद्धिं अविज्जानुसयस्स उप्पन्नभावो वुत्तो। इमस्मिंयेव अनुसययमके सत्तन्नं महावारानं अञ्ञतरस्मिं उप्पज्जनवारे ‘‘यस्स कामरागानुसयो उप्पज्जति, तस्स पटिघानुसयो उप्पज्जती’’तिआदि वुत्तम्। तस्मा ‘‘अनुसेन्तीति अनुरूपं कारणं लभित्वा उप्पज्जन्ती’’ति यं वुत्तं, तं इमिना तन्तिप्पमाणेन सुवुत्तन्ति वेदितब्बम्। यम्पि ‘‘चित्तसम्पयुत्तो सारम्मणो’’तिआदि वुत्तं, तम्पि सुवुत्तमेव। अनुसयो हि नामेस परिनिप्फन्नो चित्तसम्पयुत्तो अकुसलधम्मोति निट्ठमेत्थ गन्तब्बम्। कामरागानुसयोतिआदीसु कामरागो च सो अप्पहीनट्ठेन अनुसयो चाति कामरागानुसयो। सेसपदेसुपि एसेव नयो।&lt;br&gt;&#xA;परिच्छेदपरिच्छिन्नुद्देसवारवण्णना।&lt;/p&gt;</description>
    </item>
    <item>
      <title>०७. एकच्चंअत्थीतिकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_ekachchaMatthItikathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_ekachchaMatthItikathA/</guid>
      <description>&lt;p&gt;७. एकच्चंअत्थीतिकथा&lt;/p&gt;&#xA;&lt;h2 id=&#34;१-अततदएकचचकथवणणन&#34;&gt;१. अतीतादिएकच्चकथावण्णना&lt;/h2&gt;&#xA;&lt;p&gt;२९९. इदानि एकच्चं अत्थीति कथा होति। तत्थ ये ‘‘एकच्चं अतीतं अत्थी’’ति मञ्ञन्ति, सेय्यथापि कस्सपिका; तेसं लद्धिभिन्दनत्थं अतीतं अत्थीति पुच्छा सकवादिस्स, एकच्चं अत्थीति विस्सज्जनं परवादिस्स। अयञ्हि अधिप्पायो – अविपक्कविपाकं अत्थि, विपक्कविपाकं नत्थीति। एकच्चं निरुद्धन्ति अनुयोगो सकवादिस्स। तस्सत्थो – यदि ते अतीतं एकच्चं अत्थि एकच्चं नत्थि, एवं सन्ते एकच्चं अतीतं निरुद्धं, एकच्चं अतीतं अनिरुद्धं, तथेव ठितन्ति आपज्जति। विगतन्तिआदीसुपि एसेव नयो।&lt;br&gt;&#xA;अविपक्कविपाकधम्मा एकच्चेति इदं यस्मा येसं सो अविपक्कविपाकानं अत्थितं इच्छति, तेपि अतीतायेव। तस्मा यथा ते अतीतं एकच्चं अत्थि, किं तथा अविपक्कविपाकापि धम्मा एकच्चे अत्थी एकच्चे नत्थीति चोदेतुं वुत्तम्। विपक्कविपाकाति इदं येसं सो नत्थितं इच्छति, तेसं वसेन चोदेतुं वुत्तम्। अविपाकाति इदं अब्याकतानं वसेन चोदेतुं वुत्तम्। इति इमेसं तिण्णं रासीनं वसेन सब्बेसु अनुलोमपटिलोमेसु पटिञ्ञा च पटिक्खेपो च वेदितब्बा। अतीता एकदेसं विपक्कविपाका, एकदेसं अविपक्कविपाकाति विप्पकतविपाका वुच्चन्ति। येन हि कम्मेन पटिसन्धि निब्बत्तिता, भवङ्गम्पि चुतिपि तस्सेव विपाको। तस्मा पटिसन्धितो याव चुति, ताव तं विप्पकतविपाकं नाम होति। तथारूपे धम्मे सन्धायेतं वुत्तम्।&lt;br&gt;&#xA;विपच्चिस्सन्तीति कत्वा ते अत्थीति पुच्छा सकवादिस्स। यथा धम्मधरस्स पुग्गलस्स निद्दायन्तस्सापि बहुपवत्तिनो धम्मा अत्थीति वुच्चन्ति, एवं लोकवोहारवसेन अत्थितं सन्धाय पटिञ्ञा परवादिस्स। विपच्चिस्सन्तीति कत्वा पच्चुपन्नाति दुतियपञ्हे ‘‘कम्मानं अविनाससङ्खातो कम्मूपचयो नामेको अत्थी’’ति लद्धियं ठत्वा पटिञ्ञा परवादिस्स।&lt;/p&gt;</description>
    </item>
    <item>
      <title>०७. सत्तमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_sattamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/07_sattamavaggo/</guid>
      <description>&lt;p&gt;७. सत्तमवग्गो&lt;/p&gt;&#xA;&lt;h2 id=&#34;१-सङगहतकथवणणन&#34;&gt;१. सङ्गहितकथावण्णना&lt;/h2&gt;&#xA;&lt;p&gt;४७१-४७२. इदानि सङ्गहितकथा नाम होति। तत्थ यस्मा दामादीहि बलिबद्दादयो विय केचि धम्मा केहिचि धम्मेहि सङ्गहिता नाम नत्थि, तस्मा ‘‘नत्थि केचि धम्मा केहिचि धम्मेहि सङ्गहिता, एवं सन्ते एकविधेन रूपसङ्गहोतिआदि निरत्थक’’न्ति येसं लद्धि, सेय्यथापि राजगिरिकानञ्चेव सिद्धत्थिकानञ्च; ते सन्धाय अञ्ञेनत्थेन सङ्गहभावं दस्सेतुं पुच्छा सकवादिस्स, अत्तनो लद्धिवसेन पटिञ्ञा इतरस्स। इदानि येनत्थेन सङ्गहो लब्भति, तं दस्सेतुं ननु अत्थि केचि धम्मातिआदि आरद्धम्। तं सब्बं हेट्ठा वुत्तनयत्ता उत्तानत्थमेव। या पनेसा परवादिना लद्धिपतिट्ठापनत्थं यथा दामेन वातिआदिका उपमा आहटा, सकवादिना तं अनभिनन्दित्वा अप्पटिक्कोसित्वा ‘‘हञ्चि दामेन वा’’ति तस्स लद्धि भिन्नाति वेदितब्बा। अयञ्हेत्थ अत्थो – यदि ते दामादीहि बलिबद्दादयो सङ्गहिता नाम, अत्थि केचि धम्मा केहिचि धम्मेहि सङ्गहिताति।&lt;br&gt;&#xA;सङ्गहितकथावण्णना।&lt;/p&gt;</description>
    </item>
    <item>
      <title>०८. अट्ठमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_aTThamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_aTThamavaggo/</guid>
      <description>&lt;p&gt;८. अट्ठमवग्गो&lt;/p&gt;&#xA;&lt;h2 id=&#34;१-छगतकथवणणन&#34;&gt;१. छगतिकथावण्णना&lt;/h2&gt;&#xA;&lt;p&gt;५०३-५०४. इदानि छगतिकथा नाम होति। तत्थ असुरकायेन सद्धिं छगतियोति येसं लद्धि, सेय्यथापि अन्धकानञ्चेव उत्तरापथकानञ्च; ते सन्धाय पुच्छा सकवादिस्स, पटिञ्ञा इतरस्स। अथ नं सकवादी ‘‘पञ्च खो पनिमा, सारिपुत्त, गतियो’’ति (म॰ नि॰ १.१५३) लोमहंसनपरियाये परिच्छिन्नानं गतीनं वसेन चोदेतुं ननु पञ्च गतियोतिआदिमाह। इतरो सुत्तविरोधभयेन पटिजानाति। कस्मा पन सकवादी छ गतियो न सम्पटिच्छति, ननु ‘‘चतूहापायेहि च विप्पमुत्तो’’ति एत्थ असुरकायोपि गहितोति। सच्चं गहितो, न पनेसा गति। कस्मा? विसुं अभावतो। असुरकायस्मिञ्हि कालकञ्चिका असुरा पेतगतिया सङ्गहिता , वेपचित्तिपरिसा देवगतिया, असुरकायोति विसुं एका गति नाम नत्थि।&lt;br&gt;&#xA;इदानि एतमेव अत्थं दस्सेतुं ननु कालकञ्चिकातिआदि आरद्धम्। तत्थ समानवण्णाति सदिसरूपसण्ठाना बीभच्छा विरूपा दुद्दस्सिका। समानभोगाति सदिसमेथुनसमाचारा। समानाहाराति सदिसखेळसिङ्घाणिकपुब्बलोहितादिआहारा। समानायुकाति सदिसआयुपरिच्छेदा। आवाहविवाहन्ति कञ्ञागहणञ्चेव कञ्ञादानञ्च। सुक्कपक्खे समानवण्णाति सदिसरूपसण्ठाना अभिरूपा पासादिका दस्सनीया पभासम्पन्ना। समानभोगाति सदिसपञ्चकआमगुणभोगा। समानाहाराति सदिससुधाभोजनादिआहारा। सेसं वुत्तनयमेव। ननु अत्थि असुरकायोति इदं असुरकायस्सेव साधकम्। तस्स पन विसुं गतिपरिच्छेदाभावेन न गतिसाधकन्ति।&lt;br&gt;&#xA;छगतिकथावण्णना।&lt;/p&gt;</description>
    </item>
    <item>
      <title>०८. चित्तयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_chittayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_chittayamakam/</guid>
      <description>&lt;p&gt;८. चित्तयमकम्&lt;/p&gt;&#xA;&lt;h2 id=&#34;उददसवरवणणन&#34;&gt;उद्देसवारवण्णना&lt;/h2&gt;&#xA;&lt;p&gt;१-६२. इदानि तेसञ्ञेव मूलयमके देसितानं कुसलादिधम्मानं लब्भमानवसेन एकदेसमेव सङ्गण्हित्वा अनुसययमकानन्तरं देसितस्स चित्तयमकस्स अत्थवण्णना होति। तत्थ पाळिववत्थानं ताव वेदितब्बम्। इमस्मिञ्हि चित्तयमके मातिकाठपनं, ठपितमातिकाय विस्सज्जनन्ति द्वे वारा होन्ति। तत्थ मातिकाठपने पुग्गलवारो, धम्मवारो, पुग्गलधम्मवारोति आदितोव तयो सुद्धिकमहावारा होन्ति।&lt;br&gt;&#xA;तत्थ ‘‘यस्स चित्तं उप्पज्जति, न निरुज्झती’’ति एवं पुग्गलवसेन चित्तस्स उप्पज्जननिरुज्झनादिभेदं दीपेन्तो गतो पुग्गलवारो नाम। ‘‘यं चित्तं उप्पज्जति, न निरुज्झती’’ति एवं धम्मवसेनेव चित्तस्स उप्पज्जननिरुज्झनादिभेदं दीपेन्तो गतो धम्मवारो नाम। ‘‘यस्स यं चित्तं उप्पज्जति, न निरुज्झती’’ति एवं उभयवसेन चित्तस्स उप्पज्जननिरुज्झनादिभेदं दीपेन्तो गतो पुग्गलधम्मवारो नाम। ततो ‘‘यस्स सरागं चित्त’’न्ति सोळसन्नं पदानं वसेन अपरे सरागादिपदविसेसिता सोळस पुग्गलवारा, सोळस धम्मवारा, सोळस पुग्गलधम्मवाराति अट्ठचत्तालीसं मिस्सकवारा होन्ति। ते सरागादिपदमत्तं दस्सेत्वा सङ्खित्ता। ततो ‘‘यस्स कुसलं चित्त’’न्तिआदिना नयेन छसट्ठिद्विसतसङ्खानं अभिधम्ममातिकापदानं वसेन अपरे कुसलादिपदविसेसिता छसट्ठिद्विसतपुग्गलवारा, छसट्ठिद्विसतधम्मवारा छसट्ठिद्विसतपुग्गलधम्मवाराति अट्ठनवुतिसत्तसता मिस्सकवारा होन्ति। तेपि कुसलादिपदमत्तं दस्सेत्वा सङ्खित्तायेव। यानिपेत्थ सनिदस्सनादीनि पदानि चित्तेन सद्धिं न युज्जन्ति, तानि मोघपुच्छावसेन ठपितानि।&lt;br&gt;&#xA;तेसु पन तीसु वारेसु सब्बपठमे सुद्धिकपुग्गलमहावारे उप्पादनिरोधकालसम्भेदवारो, उप्पादुप्पन्नवारो, निरोधुप्पन्नवारो, उप्पादवारो, निरोधवारो, उप्पादनिरोधवारो उप्पज्जमाननिरोधवारो, उप्पज्जमानुप्पन्नवारो, निरुज्झमानुप्पन्नवारो, उप्पन्नुप्पादवारो, अतीतानागतवारो, उप्पन्नुप्पज्जमानवारो, निरुद्धनिरुज्झमानवारो, अतिक्कन्तकालवारोति चुद्दस अन्तरवारा। तेसु उप्पादवारो, निरोधवारो, उप्पादनिरोधवारोति इमेसु तीसु वारेसु अनुलोमपटिलोमवसेन छ छ कत्वा अट्ठारस यमकानि। उप्पन्नुप्पादवारे अतीतानागतकालवसेन अनुलोमतो द्वे, पटिलोमतो द्वेति चत्तारि यमकानि। सेसेसु आदितो निद्दिट्ठेसु तीसु, अनन्तरे निद्दिट्ठेसु तीसु; अवसाने निद्दिट्ठेसु चतूसूति दससु वारेसु अनुलोमतो एकं, पटिलोमतो एकन्ति द्वे द्वे कत्वा वीसति यमकानि। एवं सब्बेसुपि चुद्दससु अन्तरवारेसु द्वाचत्तालीस यमकानि, चतुरासीति पुच्छा अट्ठसट्ठिअत्थसतं होति। यथा च एकस्मिं सुद्धिकपुग्गलमहावारे, तथा सुद्धिकधम्मवारेपि सुद्धिकपुग्गलधम्मवारेपीति तीसु महावारेसु छब्बीसतियमकसतं, ततो दिगुणा पुच्छा, ततो दिगुणा अत्था च वेदितब्बा। इदं पन वारत्तयं सरागादिवसेन सोळसगुणं, कुसलादिवसेन छसट्ठिद्विसतगुणं कत्वा इमस्मिं चित्तयमके अनेकानि यमकसहस्सानि, ततो दिगुणा पुच्छा, ततो दिगुणा अत्था च होन्तीति । पाठो पन संखित्तोति। एवं ताव इमस्मिं चित्तयमके पाळिववत्थानं वेदितब्बम्।&lt;br&gt;&#xA;मातिकाठपनवण्णना।&lt;br&gt;&#xA;निद्देसो&lt;br&gt;&#xA;१. पुग्गलवारवण्णना&lt;br&gt;&#xA;६३. इदानि ठपितानुक्कमेन मातिकं विस्सज्जेतुं यस्स चित्तं उप्पज्जति न निरुज्झतीतिआदि आरद्धम्। तत्थ उप्पज्जतीति उप्पादक्खणसमङ्गिताय उप्पज्जति न निरुज्झतीति निरोधक्खणं अप्पत्तताय न निरुज्झति। तस्स चित्तन्ति तस्स पुग्गलस्स ततो पट्ठाय चित्तं निरुज्झिस्सति नुप्पज्जिस्सतीति पुच्छति। तेसं चित्तन्ति येसं परिच्छिन्नवट्टदुक्खानं खीणासवानं सब्बपच्छिमस्स चुतिचित्तस्स उप्पादक्खणो वत्तति, एतेसं तदेव चुतिचित्तं उप्पादप्पत्तताय उप्पज्जति नाम, भङ्गं अप्पत्तताय न निरुज्झति। इदानि पन भङ्गं पत्वा तं तेसं चित्तं निरुज्झिस्सति, ततो अप्पटिसन्धिकत्ता अञ्ञं नुप्पज्जिस्सति। इतरेसन्ति पच्छिमचित्तसमङ्गिं खीणासवं ठपेत्वा अवसेसानं सेक्खासेक्खपुथुज्जनानं निरुज्झिस्सति चेव उप्पज्जिस्सति चाति यं तं उप्पादक्खणप्पत्तं तं निरुज्झिस्सतेव। अञ्ञं पन तस्मिं वा अञ्ञस्मिं वा अत्तभावे उप्पज्जिस्सति चेव निरुज्झिस्सति च। दुतियपुच्छाविस्सज्जनेपि तथारूपस्सेव खीणासवस्स चित्तं सन्धाय ‘आमन्ता’ति वुत्तम्। नुप्पज्जति निरुज्झतीति भङ्गक्खणे अरहतो पच्छिमचित्तम्पि सेसानं भिज्जमानचित्तम्पि। ततो पट्ठाय पन अरहतो चित्तं न निरुज्झिस्सतीति सक्का वत्तुं उप्पज्जिस्सतीति पन न सक्का। सेसानं उप्पज्जिस्सतीति सक्का वत्तुं, न निरुज्झिस्सतीति न सक्का। तस्मा ‘नो’ति पटिसेधो कतो। दुतियपञ्हे यस्स चित्तं न निरुज्झिस्सति, उप्पज्जिस्सतीति सो पुग्गलोयेव नत्थि, तस्मा नत्थीति पटिक्खेपो कतो।&lt;br&gt;&#xA;६५-८२. उप्पन्नन्ति उप्पादसमङ्गिनोपेतं नामम्। उप्पादं पत्वा अनिरुद्धस्सापि। तत्थ उप्पादसमङ्गितं सन्धाय ‘आमन्ता’ति, उप्पादं पत्वा अनिरुद्धभावं सन्धाय ‘‘तेसं चित्तं उप्पन्न’’न्ति वुत्तम्। अनुप्पन्नन्ति उप्पादं अप्पत्तम्। तेसं चित्तं उप्पज्जित्थाति एत्थापि सब्बेसं ताव चित्तं खणपच्चुप्पन्नमेव हुत्वा उप्पादक्खणं अतीतत्ता उप्पज्जित्थ नाम, निरोधसमापन्नानं निरोधतो पुब्बे उप्पन्नपुब्बत्ता, असञ्ञसत्तानं सञ्ञीभवे उप्पन्नपुब्बत्ता। उप्पज्जित्थ चेव उप्पज्जति चाति उप्पादं पत्तत्ता उप्पज्जित्थ, अनतीतत्ता उप्पज्जति नामाति अत्थो।&lt;br&gt;&#xA;उप्पादक्खणे अनागतञ्चाति उप्पादक्खणे च चित्तं अनागतञ्च चित्तन्ति अत्थो।&lt;br&gt;&#xA;८३. अतिक्कन्तकालवारे उप्पज्जमानं खणन्ति उप्पादक्खणम्। तत्थ किञ्चापि उप्पादक्खणो उप्पज्जमानो नाम न होति, उप्पज्जमानस्स पन खणत्ता एवं वुत्तो। खणं वीतिक्कन्तं अतिक्कन्तकालन्ति न चिरं वीतिक्कन्तं तमेव पन उप्पादक्खणं वीतिक्कन्तं हुत्वा अतिक्कन्तकालन्ति सङ्खं गच्छति। निरुज्झमानं खणन्ति निरोधक्खणम्। तत्थ किञ्चापि निरोधक्खणो निरुज्झमानो नाम न होति, निरुज्झमानस्स पन खणत्ता एवं वुत्तो। खणं वीतिक्कन्तं अतिक्कन्तकालन्ति किं तस्स चित्तं एवं निरोधक्खणम्पि वीतिक्कन्तं हुत्वा अतिक्कन्तकालं नाम होतीति पुच्छति। तत्थ यस्मा भङ्गक्खणे चित्तं उप्पादक्खणं खणं वीतिक्कन्तं हुत्वा अतिक्कन्तकालं होति, निरोधक्खणं खणं वीतिक्कन्तं हुत्वा अतिक्कन्तकालं नाम न होति। अतीतं पन चित्तं उभोपि खणे खणं वीतिक्कन्तं हुत्वा अतिक्कन्तकालं नाम, तस्मा ‘‘भङ्गक्खणे चित्तं उप्पादक्खणं वीतिक्कन्तं, भङ्गक्खणं अवीतिक्कन्तं, अतीतं चित्तं उप्पादक्खणञ्च वीतिक्कन्तं भङ्गक्खणञ्च वीतिक्कन्तन्ति विस्सज्जनमाह। दुतियपञ्हस्स विस्सज्जने यस्मा अतीतं चित्तं उभोपि खणे वीतिक्कन्तं हुत्वा अतिक्कन्तकालं नाम होति, तस्मा अतीतं चित्तन्ति वुत्तम्। पटिलोमपञ्हस्स विस्सज्जने यस्मा उप्पादक्खणे च चित्तं अनागतञ्च चित्तं उभोपि खणे खणं वीतिक्कन्तं हुत्वा अतिक्कन्तकालं नाम न होति, तेसं खणानं अवीतिक्कन्तत्ता। तस्मा ‘‘उप्पादक्खणे चित्तं अनागतं चित्त’’न्ति वुत्तम्। दुतियविस्सज्जनं पाकटमेव।&lt;br&gt;&#xA;८४-११३. धम्मवारेपि इमिनावुपायेन सब्बविस्सज्जनेसु अत्थो वेदितब्बो। पुग्गलधम्मवारो धम्मवारगतिकोयेव।&lt;br&gt;&#xA;११४-११६. सब्बेपि मिस्सकवारा यस्स सरागं चित्तन्तिआदिना नयेन मुखमत्तं दस्सेत्वा सङ्खित्ता। वित्थारो पन नेसं हेट्ठा वुत्तनयेनेव वेदितब्बो। तेसु पन ‘‘यस्स सरागं चित्तं उप्पज्जति, न निरुज्झति; तस्स चित्तं निरुज्झिस्सति, नुप्पज्जिस्सती’’ति एवं वित्थारेतब्बताय पुच्छाव सदिसा होति। यस्मा पन सरागं चित्तं पच्छिमचित्तं न होति, तस्मा ‘‘यस्स सरागं चित्तं उप्पज्जति, न निरुज्झति; तस्स चित्तं निरुज्झिस्सति, नुप्पज्जिस्सतीति नो’’ति एवं विस्सज्जितब्बत्ता विस्सज्जनं असदिसं होति। तं तं तस्सा तस्सा पुच्छाय अनुरूपवसेन वेदितब्बन्ति।&lt;br&gt;&#xA;चित्तयमकवण्णना निट्ठिता।&lt;/p&gt;</description>
    </item>
    <item>
      <title>०८. सतिपट्ठानकथावण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_satipaTThAnakathAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/08_satipaTThAnakathAvaNNanA/</guid>
      <description>&lt;p&gt;८. सतिपट्ठानकथावण्णना&lt;br&gt;&#xA;३०१. इदानि सतिपट्ठानकथा होति। ‘‘तत्थ – चतुन्नं, भिक्खवे, सतिपट्ठानानं समुदयञ्च अत्थङ्गमञ्च देसेस्सामी’’ति (सं॰ नि॰ ५.४०८) सतिपट्ठानसंयुत्ते वुत्तनयेनेव येसं कायादयो सतिया आरम्मणधम्मे गहेत्वा ‘‘सब्बे धम्मा सतिपट्ठाना’’ति लद्धि, सेय्यथापि एतरहि अन्धकानम्। अन्धका नाम पुब्बसेलिया, अपरसेलिया, राजगिरिया, सिद्धत्थिकाति इमे पच्छा उप्पन्ननिकाया। तेसं लद्धिविवेचनत्थं पुच्छा सकवादिस्स, पटिञ्ञा परवादिस्स। तत्थ यस्मा ‘‘पतिट्ठाति एतेसूति पट्ठाना । का पतिट्ठाति? सति। सतिया पट्ठाना सतिपट्ठाना’’ति इमिना अत्थेन सतिगोचरापि सतिपट्ठाना। ‘‘पतिट्ठहन्तीति पट्ठाना। का पतिट्ठहन्ति? सतियो। सतियोव पट्ठाना सतिपट्ठाना’’ति इमिना अत्थेन सतियोव सतिपट्ठाना। तस्मा द्वेपि वादा परियायेन युज्जन्ति। ये पन तं परियायं पहाय एकन्तेनेव ‘‘सब्बे धम्मा सतिपट्ठाना’’ति वदन्ति, ते सन्धाय पुच्छा सकवादिस्स, आरम्मणवसेन पटिञ्ञा परवादिस्स। सब्बे धम्मा सतीति अनुयुत्तस्स पन सब्बेसं सतिसभावाभावतो पटिक्खेपो तस्सेव। तत्थ खयगामीतिआदीनि मग्गविसेसनानि। एकायनमग्गो हि किलेसानं खयभूतं निब्बानं गच्छतीति खयगामी। चत्तारि सच्चानि बुज्झन्तो गच्छतीति बोधगामी। वट्टं अपचिनन्तो गच्छतीति अपचयगामी। एवमेतेहि पदेहि ‘‘किं ते सब्बे धम्मा एवरूपो ते एकायनो मग्गो होती’’ति पुच्छति। अनासवा असंयोजनियातिआदीनिपि लोकुत्तरभावं पुच्छनत्थाय वुत्तानि। बुद्धानुस्सतीतिआदीनि पभेदपुच्छावसेन वुत्तानि।&lt;br&gt;&#xA;चक्खायतनं सतिपट्ठानन्तिआदि सब्बधम्मानं पभेदपुच्छावसेन वुत्तम्। तत्थापि सतिवसेन पटिक्खेपो, आरम्मणवसेन पटिञ्ञाति। एवं सब्बपञ्हेसु अत्थो वेदितब्बो। सुत्तसाधना उत्तानत्थायेवाति।&lt;br&gt;&#xA;सतिपट्ठानकथावण्णना निट्ठिता।&lt;/p&gt;</description>
    </item>
    <item>
      <title>०९. धम्मयमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_dhammayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_dhammayamakam/</guid>
      <description>&lt;p&gt;९. धम्मयमकम्&lt;/p&gt;&#xA;&lt;h2 id=&#34;१-पणणततउददसवरवणणन&#34;&gt;१. पण्णत्तिउद्देसवारवण्णना&lt;/h2&gt;&#xA;&lt;p&gt;१-१६. इदानि तेसञ्ञेव मूलयमके देसितानं कुसलादिधम्मानं मातिकं ठपेत्वा चित्तयमकानन्तरं देसितस्स धम्मयमकस्स वण्णना होति। तत्थ खन्धयमके वुत्तनयेनेव पाळिववत्थानं वेदितब्बम्। यथा हि तत्थ पण्णत्तिवारादयो तयो महावारा, अवसेसा अन्तरवारा च होन्ति, तथा इधापि। ‘‘यो कुसलं धम्मं भावेति, सो अकुसलं धम्मं पजहती’’ति आगतत्ता पनेत्थ परिञ्ञावारो, भावनावारो नामाति वेदितब्बो। तत्थ यस्मा अब्याकतो धम्मो नेव भावेतब्बो, न पहातब्बो, तस्मा तं पदमेव न उद्धटम्। पण्णत्तिवारे पनेत्थ तिण्णं कुसलादिधम्मानं वसेन पदसोधनवारो, पदसोधनमूलचक्कवारो, सुद्धधम्मवारो, सुद्धधम्ममूलचक्कवारोति इमेसु चतूसु वारेसु यमकगणना वेदितब्बा।&lt;/p&gt;</description>
    </item>
    <item>
      <title>०९. नवमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_navamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_navamavaggo/</guid>
      <description>&lt;p&gt;९. नवमवग्गो&lt;/p&gt;&#xA;&lt;h2 id=&#34;१-आनससदससवकथवणणन&#34;&gt;१. आनिसंसदस्सावीकथावण्णना&lt;/h2&gt;&#xA;&lt;p&gt;५४७. इदानि आनिसंसदस्सावीकथा नाम होति। तत्थ सकसमये सङ्खारे आदीनवतो निब्बानञ्च आनिसंसतो पस्सन्तस्स संयोजनप्पहानं होतीति निच्छयो। येसं पन तेसु द्वीसुपि एकंसिकवादं गहेत्वा ‘‘आनिसंसदस्साविनोव संयोजनप्पहानं होती’’ति लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा इतरस्स। अथस्स ‘‘एकंसिकवादो तया गहितो, आदीनवोपि दट्ठब्बोयेवा’’ति विभागदस्सनत्थं सकवादी सङ्खारेतिआदिमाह।&lt;br&gt;&#xA;सङ्खारे च अनिच्चतो मनसिकरोति, निब्बाने च आनिसंसदस्सावी होतीति पञ्हस्मिं अयमधिप्पायो – आनिसंसदस्साविस्स संयोजनानं पहानं होतीति तेसं लद्धि। ननु सङ्खारे अनिच्चतो मनसिकरोतो संयोजना पहीयन्तीति च पुट्ठो आमन्ताति पटिजानाति। तेन ते सङ्खारे च अनिच्चतो मनसिकरोति, निब्बाने च आनिसंसदस्सावी होतीति इदं आपज्जति, किं सम्पटिच्छसि एतन्ति। ततो परवादी एकचित्तक्खणं सन्धाय पटिक्खिपति, दुतियं पुट्ठो नानाचित्तवसेन पटिजानाति। सकवादी पनस्स अधिप्पायं मद्दित्वा अनिच्चमनसिकारस्स आनिसंसदस्साविताय च एकतो पटिञ्ञातत्ता द्विन्नं फस्सानं द्विन्नं चित्तानं समोधानं होतीति पुच्छति। इतरो द्विन्नं समोधानं अपस्सन्तो पटिक्खिपति। दुक्खतोतिआदिपञ्हेसुपि एसेव नयो। किं पनेत्थ सन्निट्ठानं, किं अनिच्चादितो मनसिकरोतो संयोजना पहीयन्ति, उदाहु निब्बाने आनिसंसदस्साविस्स, उदाहु द्वेपि एकतो करोन्तस्साति। यदि ताव अनिच्चादितो मनसिकरोतो पहानं भवेय्य, विपस्सनाचित्तेनेव भवेय्य। अथ आनिसंसदस्साविनो, अनुस्सववसेन निब्बाने आनिसंसं पस्सन्तस्स विपस्सनाचित्तेनेव भवेय्य, अथ द्वेपि एकतो करोन्तस्स भवेय्य, द्विन्नं फस्सादीनं समोधानं भवेय्य। यस्मा पन अरियमग्गक्खणे अनिच्चादिमनसिकारस्स किच्चं निप्फत्तिं गच्छति पुन निच्चतोतिआदिगहणस्स अनुप्पत्तिधम्मभावतो, निब्बाने च पच्चक्खतोव आनिसंसदस्सनं इज्झति, तस्मा किच्चनिप्फत्तिवसेन अनिच्चादितो मनसिकरोतो आरम्मणं कत्वा पवत्तिवसेन च निब्बाने आनिसंसदस्साविस्स संयोजनानं पहानं होतीति वेदितब्बम्।&lt;br&gt;&#xA;५४८. निब्बाने सुखानुपस्सीति सुत्तं निब्बाने सुखानुपस्सनादिभावमेव साधेति, न आनिसंसदस्सावितामत्तेन संयोजनानं पहानम्। तस्मा आभतम्पि अनाभतसदिसमेवाति।&lt;br&gt;&#xA;आनिसंसदस्सावीकथावण्णना।&lt;/p&gt;</description>
    </item>
    <item>
      <title>०९. हेवत्थिकथावण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_hevatthikathAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/09_hevatthikathAvaNNanA/</guid>
      <description>&lt;p&gt;९. हेवत्थिकथावण्णना&lt;br&gt;&#xA;३०४. इदानि हेवत्थिकथा नाम होति। तत्थ येसं ‘‘सब्बेपि अतीतादिभेदा धम्मा रूपादिवसेन अत्थि, अतीतं अनागतपच्चुप्पन्नवसेन, अनागतपच्चुप्पन्नानि वा अतीतादिवसेन नत्थि; तस्मा सब्बमेविदं एवं अत्थि एवं नत्थी’’ति लद्धि, सेय्यथापि एतरहि वुत्तप्पभेदानं अन्धकानं; ते सन्धाय अतीतं अत्थीति पुच्छा सकवादिस्स। हेवत्थि हेव नत्थीति विस्सज्जनं परवादिस्स। तत्थ हेवाति एवम्। अथ नं सकवादी ‘‘यदि अतीतोव एवं अत्थि, एवं नत्थीति लद्धि, एवं सन्ते सोयेव अत्थि, सोयेव नत्थि नामा’’ति पुच्छन्तो सेवत्थि, सेव नत्थीति आह। इतरो तेनेव सभावेन अत्थितं, तेनेव नत्थितं सन्धाय पटिक्खिपति। दुतियं पुट्ठो सकभावेनेव अत्थितं, परभावेनेव नत्थितं सन्धाय पटिजानाति। ततो परं अत्थट्ठो नत्थट्ठोति अत्थिसभावो नत्थिसभावो नाम होतीति पुच्छति। इमिनावुपायेन सब्बवारेसु अत्थो वेदितब्बो। परियोसाने पन ‘‘तेन हि अतीतं हेवत्थि, हेव नत्थी’’ति च ‘‘तेन हि रूपं हेवत्थि, हेव नत्थी’’ति चातिआदीनि वत्वा किञ्चापि परवादिना लद्धि पतिट्ठापिता, अयोनिसो पतिट्ठापितत्ता पनेसा अप्पतिट्ठापितायेवाति।&lt;br&gt;&#xA;हेवत्थिकथावण्णना।&lt;br&gt;&#xA;महावग्गो निट्ठितो।&lt;/p&gt;</description>
    </item>
    <item>
      <title>१०. इन्द्रिययमकम्</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/10_indriyayamakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/10_indriyayamakam/</guid>
      <description>&lt;p&gt;१०. इन्द्रिययमकम्&lt;br&gt;&#xA;इदानि तेसञ्ञेव मूलयमके देसितानं कुसलादिधम्मानं लब्भमानवसेन एकदेसं संगण्हित्वा धम्मयमकानन्तरं देसितस्स इन्द्रिययमकस्स वण्णना होति। तत्थ खन्धयमकादीसु वुत्तनयेनेव पाळिववत्थानं वेदितब्बम्। इधापि हि पण्णत्तिवारादयो तयो महावारा अवसेसा अन्तरवारा च सद्धिं कालप्पभेदादीहि खन्धयमकादीसु आगतसदिसाव। इन्द्रियानं पन बहुताय धातुयमकतोपि बहुतरानि यमकानि होन्ति। यथा पन हेट्ठा पुग्गलवारादीसु चक्खायतनचक्खुधातुमूलके नये चक्खायतनचक्खुधातूहि सद्धिं जिव्हायतनकायायतनानि न योजितानि। जिव्हायतनकायायतनमूलकानि च यमकानेव न गहितानि, तथा इधापि चक्खुन्द्रियमूलके नये जिव्हिन्द्रियकायिन्द्रियानि न योजितानि, जिव्हिन्द्रियकायिन्द्रियमूलकानि च यमकानेव न गहितानि। तेसं अग्गहणे कारणं तत्थ वुत्तनयेनेव वेदितब्बम्। मनिन्द्रियं पन यथा चक्खुन्द्रियादिमूलकेहि तथेव इत्थिन्द्रियादिमूलकेहिपि सद्धिं यस्मा योजनं गच्छति, तस्मा निक्खित्तपटिपाटिया अयोजेत्वा सब्बेहिपि चक्खुन्द्रियमूलकादीहि सद्धिं परियोसाने योजितन्ति वेदितब्बम्। चक्खुन्द्रियेन सद्धिं इत्थिन्द्रियपुरिसिन्द्रियजीवितिन्द्रियानि योजितानि सुखिन्द्रियदुक्खिन्द्रियदोमनस्सिन्द्रियानि पटिसन्धियं नत्थीति न गहितानि। सोमनस्सिन्द्रियउपेक्खिन्द्रियानि पटिसन्धियं उप्पत्तिसब्भावतो गहितानि। तथा सद्धिन्द्रियादीनि पञ्च। लोकुत्तरानि तीणि पटिसन्धियं अभावेनेव न गहितानि। इति यानि गहितानि, तेसं वसेनेत्थ चक्खुन्द्रियमूलके नये यमकगणना वेदितब्बा। यथा चेत्थ, एवं सब्बत्थ। यानि पन न गहितानि, तेसं वसेन यमकानि न गणेतब्बानि। गणेन्तेन वा मोघपुच्छावसेन गणेतब्बानीति एवं ताव सब्बवारेसु पाळिववत्थानमेव वेदितब्बम्।&lt;/p&gt;</description>
    </item>
    <item>
      <title>१०. दसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/10_dasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/10_dasamavaggo/</guid>
      <description>&lt;p&gt;१०. दसमवग्गो&lt;/p&gt;&#xA;&lt;h2 id=&#34;१-नरधकथवणणन&#34;&gt;१. निरोधकथावण्णना&lt;/h2&gt;&#xA;&lt;p&gt;५७१-५७२. इदानि निरोधकथा नाम होति। तत्थ येसं ‘‘उपपत्तेसियन्ति सङ्खं गतस्स भवङ्गचित्तस्स भङ्गक्खणेन सहेव किरियाति सङ्खं गता कुसला वा अकुसला वा चत्तारो खन्धा चित्तसमुट्ठानरूपञ्चाति पञ्चक्खन्धा उप्पज्जन्ति। तेसु हि अनुप्पन्नेसु भवङ्गे निरुद्धे सन्ततिविच्छेदो भवेय्या’’ति लद्धि, सेय्यथापि अन्धकानं; ते सन्धाय उपपत्तेसियेति पुच्छा सकवादिस्स, पटिञ्ञा इतरस्स। तत्थ उपपत्तेसियेति चतूसुपि पदेसु बहुवचनभुम्मत्थे एकवचनभुम्मम्। उपपत्तेसियेसु पञ्चसु खन्धेसु अनिरुद्धेसूति अयञ्हेत्थ अत्थो। दसन्नन्ति उपपत्तेसियखन्धानञ्च किरियखन्धानञ्च वसेन वुत्तम्। तत्थ पठमपञ्हे खन्धलक्खणवसेन किरियवसेन च पञ्चेव नाम ते खन्धाति पटिक्खिपति। दुतियपञ्हे पुरिमपच्छिमवसेन उपपत्तेसियकिरियवसेन च नानत्तं सन्धाय पटिजानाति। द्विन्नं पन फस्सानं चित्तानञ्च समोधानं पुट्ठो सुत्तलेसाभावेन पटिक्खिपति।&lt;br&gt;&#xA;किरिया चत्तारोति रूपेन विना कुसला अकुसला वा चत्तारो गहिता। किरियाञाणन्ति परवादिना चक्खुविञ्ञाणसमङ्गिक्खणे अरहतो अनुञ्ञातं अनारम्मणञाणम्। निरुद्धे मग्गो उप्पज्जतीति पुच्छा परवादिस्स, अनिरुद्धे अनुप्पज्जनतो पटिञ्ञा सकवादिस्स। मतो मग्गं भावेतीति छलेन पुच्छा परवादिस्स। यस्मा पन पटिसन्धितो याव चुतिचित्ता सत्तो जीवतियेव नाम, तस्मा सकवादी न हेवन्ति पटिक्खिपति।&lt;br&gt;&#xA;निरोधकथावण्णना।&lt;/p&gt;</description>
    </item>
    <item>
      <title>११. एकादसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/11_ekAdasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/11_ekAdasamavaggo/</guid>
      <description>&lt;p&gt;११. एकादसमवग्गो&lt;/p&gt;&#xA;&lt;h2 id=&#34;१-३-तससप-अनसयकथवणणन&#34;&gt;१-३. तिस्सोपि अनुसयकथावण्णना&lt;/h2&gt;&#xA;&lt;p&gt;६०५-६१३. इदानि अनुसया अब्याकता, अहेतुका, चित्तविप्पयुत्ताति तिस्सोपि अनुसयकथा नाम होन्ति। तत्थ यस्मा पुथुज्जनो कुसलाब्याकते चित्ते वत्तमाने ‘‘सानुसयो’’ति वत्तब्बो, यो चस्स तस्मिं खणे हेतु, न तेन हेतुना अनुसया सहेतुका, न तेन चित्तेन सम्पयुत्ता, तस्मा ‘‘ते अब्याकता, अहेतुका, चित्तविप्पयुत्ता’’ति येसं लद्धि, सेय्यथापि महासंघिकानञ्चेव सम्मितियानञ्च; ते सन्धाय तीसुपि कथासु पुच्छा सकवादिस्स, पटिञ्ञा इतरस्स। सेसं हेट्ठा वुत्तनयत्ता सक्का पाळिमग्गेनेव जानितुन्ति, तस्मा न वित्थारितन्ति।&lt;br&gt;&#xA;तिस्सोपि अनुसयकथावण्णना।&lt;/p&gt;&#xA;&lt;h2 id=&#34;४-ञणकथवणणन&#34;&gt;४. ञाणकथावण्णना&lt;/h2&gt;&#xA;&lt;p&gt;६१४-६१५. इदानि ञाणकथा नाम होति। तत्थ मग्गञाणेन अञ्ञाणे विगतेपि पुन चक्खुविञ्ञाणादिवसेन ञाणविप्पयुत्तचित्ते वत्तमाने यस्मा तं मग्गचित्तं न पवत्तति, तस्मा ‘‘न वत्तब्बं ञाणी’’ति येसं लद्धि, सेय्यथापि महासंघिकानं; ते सन्धाय पुच्छा सकवादिस्स, पटिञ्ञा इतरस्स। अथ नं ‘‘यदि अञ्ञाणे विगते ‘ञाणी’ति पञ्ञत्ति न सिया, रागादीसु विगतेसु वीतरागादिपञ्ञत्तिपि न सियाति पुग्गलपञ्ञत्तियं अकोविदोसी’’ति चोदेतुं रागे विगतेतिआदिमाह। इतरो तेसु विगतेसु सरागादिभावे युत्तिं अपस्सन्तो पटिक्खिपति। परियोसाने यस्मा ञाणपटिलाभेन सो ञाणीति वत्तब्बतं अरहति, तस्मा न हेवन्ति पटिक्खेपो सकवादिस्साति।&lt;br&gt;&#xA;ञाणकथावण्णना।&lt;/p&gt;</description>
    </item>
    <item>
      <title>१२. द्वादसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/12_dvAdasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/12_dvAdasamavaggo/</guid>
      <description>&lt;p&gt;१२. द्वादसमवग्गो&lt;/p&gt;&#xA;&lt;h2 id=&#34;१-सवर-कममनतकथवणणन&#34;&gt;१. संवरो कम्मन्तिकथावण्णना&lt;/h2&gt;&#xA;&lt;p&gt;६३०-६३२. इदानि संवरो कम्मन्तिकथा नाम होति। तत्थ ‘‘चक्खुना रूपं दिस्वा निमित्तग्गाही होति, न निमित्तग्गाही होती’’ति सुत्तं निस्साय ‘‘संवरोपि असंवरोपि कम्म’’न्ति येसं लद्धि, सेय्यथापि महासंघिकानं; ते सन्धाय पुच्छा सकवादिस्स, पटिञ्ञा इतरस्स।&lt;br&gt;&#xA;अथ नं या सकसमये चेतना ‘‘कम्म’’न्ति वुत्ता यथा सा कायवचीमनोद्वारेसु पवत्तमाना कायकम्मादिनामं लभति, तथा ‘‘यदि ते संवरो कम्मं, सोपि चक्खुन्द्रियादीसु पवत्तमानो चक्खुकम्मादिनामं लभेय्या’’ति चोदेतुं चक्खुन्द्रियसंवरो चक्खुकम्मन्तिआदिमाह। इतरो तादिसं सुत्तपदं अपस्सन्तो चतूसु द्वारेसु पटिक्खिपित्वा पञ्चमे कायद्वारे पसादकायं सन्धाय पटिक्खिपति, विञ्ञत्तिकायं सन्धाय पटिजानाति। सो हि पसादकायम्पि विञ्ञत्तिकायम्पि कायिन्द्रियन्त्वेव इच्छति। मनोद्वारेपि विपाकद्वारं सन्धाय पटिक्खिपति, कम्मद्वारं सन्धाय पटिजानाति। असंवरेपि एसेव नयो। ‘‘चक्खुना रूपं दिस्वा’’ति सुत्तं तेसु द्वारेसु संवरासंवरमेव दीपेति, न तस्स कम्मभावं, तस्मा असाधकन्ति।&lt;br&gt;&#xA;संवरो कम्मन्तिकथावण्णना।&lt;/p&gt;</description>
    </item>
    <item>
      <title>१३-१८. अनुलोमपच्चनीयपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/13-18_anulomapachchanIyapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/13-18_anulomapachchanIyapaTThAnavaNNanA/</guid>
      <description>&lt;p&gt;१३-१८. अनुलोमपच्चनीयपट्ठानवण्णना&lt;br&gt;&#xA;१. इदानि कुसलादीसु धम्मेसु पच्चयधम्मं अप्पटिक्खिपित्वा पच्चयुप्पन्नस्स कुसलादिभावपटिक्खेपवसेन धम्मानं अनुलोमपच्चनीयताय लद्धनामं अनुलोमपच्चनीयपट्ठानं दस्सेतुं कुसलं धम्मं पटिच्च न कुसलो धम्मो उप्पज्जति हेतुपच्चयातिआदि आरद्धम्। तत्थ कुसलं धम्मं पटिच्चाति कुसलस्स पच्चयभावं अनुजानाति। न कुसलो धम्मो उप्पज्जतीति कुसलस्सेव उप्पत्तिं वारेति। तस्मा ‘‘कुसले खन्धे पटिच्च चित्तसमुट्ठानं रूप’’न्तिआदिना नयेन विस्सज्जनं दस्सितं, तं सब्बं पाळिं ओलोकेत्वा साधुकं सल्लक्खेतब्बम्। यम्पि येन सदिसं, यञ्च यत्थ लब्भति, यो च येसं विस्सज्जनानं येसु पच्चयेसु गणनपरिच्छेदो, सो सब्बो पाळियं दस्सितो, तस्मा पाळियेव एत्थ अत्थो। यथा चेत्थ, एवं दुकपट्ठानादीसुपीति।&lt;br&gt;&#xA;एत्तावता –&lt;br&gt;&#xA;तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ अनुलोमपच्चनीयम्हि नया सुगम्भीराति॥ –&lt;br&gt;&#xA;अट्ठकथायं वुत्तगाथाय दीपिता धम्मानुलोमपच्चनीयपट्ठाने छ नया निद्दिट्ठा होन्ति। पच्चयवसेन पनेत्थ एकेकस्मिं पट्ठाने अनुलोमादयो चत्तारो चत्तारो नयाति एकेन परियायेन चतुवीसतिनयपटिमण्डितं अनुलोमपच्चनीयपट्ठानञ्ञेव वेदितब्बम्।&lt;br&gt;&#xA;अनुलोमपच्चनीयपट्ठानवण्णना।&lt;/p&gt;</description>
    </item>
    <item>
      <title>१३. तेरसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/13_terasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/13_terasamavaggo/</guid>
      <description>&lt;p&gt;१३. तेरसमवग्गो&lt;/p&gt;&#xA;&lt;h2 id=&#34;१-कपपटठकथवणणन&#34;&gt;१. कप्पट्ठकथावण्णना&lt;/h2&gt;&#xA;&lt;p&gt;६५४-६५७. इदानि कप्पट्ठकथा नाम होति। तत्थ येसं ‘‘सङ्घं समग्गं भेत्वान, कप्पं निरयम्हि पच्चती’’ति ‘‘सकलम्पि कप्पं सङ्घभेदको निरये तिट्ठती’’ति लद्धि, सेय्यथापि राजगिरिकानं; ते सन्धाय कप्पट्ठोति पुच्छा सकवादिस्स, पटिञ्ञा इतरस्स। बुद्धो च लोकेति इदं विना बुद्धुप्पादेन सङ्घभेदस्स अभावदस्सनत्थं वुत्तम्। कप्पो च सण्ठाति सङ्घो च भिज्जतीतिआदि ‘‘यदि सो सकलं कप्पं तिट्ठति, सण्ठहनतो पट्ठाय तं कम्मं कत्वा तत्थ उप्पज्जित्वा तिट्ठेय्या’’ति दस्सेतुं वुत्तम्। अतीतन्तिआदि हेट्ठा वुत्ताधिप्पायमेव। कप्पट्ठो इद्धिमाति पञ्हे भावनामयं सन्धाय पटिक्खिपति, परसमये पनस्स जातिमयं इद्धिं इच्छन्ति, तं सन्धाय पटिजानाति। छन्दिद्धिपादोतिआदि ‘‘जातिमयाय इद्धिया इद्धिमाति लद्धिमत्तमेतं, किं तेन, यदि पनस्स इद्धि अत्थि, इमिना नयेन इद्धिपादा भाविता भवेय्यु’’न्ति चोदनत्थं वुत्तम्। आपायिको नेरयिकोति सुत्तं यं सो एकं कप्पं असीतिभागे कत्वा ततो एकभागमत्तं कालं तिट्ठेय्य, तं आयुकप्पं सन्धाय वुत्तं, तस्मा असाधकन्ति।&lt;br&gt;&#xA;कप्पट्ठकथावण्णना।&lt;/p&gt;</description>
    </item>
    <item>
      <title>१४. चुद्दसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/14_chuddasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/14_chuddasamavaggo/</guid>
      <description>&lt;p&gt;१४. चुद्दसमवग्गो&lt;/p&gt;&#xA;&lt;h2 id=&#34;१-कसलकसलपटसनदहनकथवणणन&#34;&gt;१. कुसलाकुसलपटिसन्दहनकथावण्णना&lt;/h2&gt;&#xA;&lt;p&gt;६८६-६९०. इदानि कुसलाकुसलपटिसन्दहनकथा नाम होति। तत्थ कुसलं वा अकुसलस्स, अकुसलं वा कुसलस्स अनन्तरा उप्पज्जनकं नाम नत्थीति तेसं अञ्ञमञ्ञं पटिसन्धानं न युज्जति। ये पन यस्मा एकवत्थुस्मिञ्ञेव रज्जति विरज्जति च, तस्मा तं अञ्ञमञ्ञं पटिसन्दहतीति लद्धिं गहेत्वा ठिता, सेय्यथापि महासङ्घिका; ते सन्धाय पुच्छा सकवादिस्स; पटिञ्ञा इतरस्स। आवट्टना पणिधीति उभयं आवज्जनस्सेव नामम्। तञ्हि भवङ्गं आवट्टेतीति आवट्टना। भवङ्गारम्मणतो अञ्ञस्मिं आरम्मणे चित्तं पणिदहति ठपेतीति पणिधि। कुसलं अनावट्टेन्तस्साति यं तं अकुसलानन्तरं पटिसन्दहन्तं कुसलं उप्पज्जति, तं अनावट्टेन्तस्स उप्पज्जतीति पुच्छति। इतरो पन विना आवज्जनेन कुसलस्स उप्पत्तिं अपस्सन्तो पटिक्खिपति। कुसलं अयोनिसो मनसिकरोतोति इदं यदि अकुसलानन्तरं कुसलं उप्पज्जेय्य, अकुसलस्सेव आवज्जनेन अयोनिसो मनसिकरोतो उप्पज्जेय्याति चोदनत्थं वुत्तम्। सेसं यथापाळिमेव निय्याति। ननु यस्मिंयेव वत्थुस्मिन्ति वचनं एकारम्मणे सरागविरागुप्पत्तिं दीपेति, न कुसलाकुसलानं अनन्तरतं, तस्मा असाधकन्ति।&lt;br&gt;&#xA;कुसलाकुसलपटिसन्दहनकथावण्णना।&lt;/p&gt;</description>
    </item>
    <item>
      <title>१५. पन्नरसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/15_pannarasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/15_pannarasamavaggo/</guid>
      <description>&lt;p&gt;१५. पन्नरसमवग्गो&lt;/p&gt;&#xA;&lt;h2 id=&#34;१-पचचयतकथवणणन&#34;&gt;१. पच्चयताकथावण्णना&lt;/h2&gt;&#xA;&lt;p&gt;७११-७१७. इदानि पच्चयताकथा नाम होति। तत्थ यो धम्मो हेतुपच्चयेन पच्चयो, सो येसं हेतुपच्चयेन पच्चयो, तेसञ्ञेव यस्मा आरम्मणानन्तरसमनन्तरपच्चयेन पच्चयो न होति, यो वा आरम्मणपच्चयेन पच्चयो, सो यस्मा तेसंयेव अनन्तरसमनन्तरपच्चयेन पच्चयो न होति, तस्मा पच्चयता ववत्थिताति येसं लद्धि, सेय्यथापि महासङ्घिकानं; ते सन्धाय पुच्छा सकवादिस्स, पटिञ्ञा इतरस्स। सेसमेत्थ यथापाळिमेव निय्यातीति।&lt;br&gt;&#xA;पच्चयताकथावण्णना।&lt;/p&gt;&#xA;&lt;h2 id=&#34;२-अञञमञञपचचयकथवणणन&#34;&gt;२. अञ्ञमञ्ञपच्चयकथावण्णना&lt;/h2&gt;&#xA;&lt;p&gt;७१८-७१९. इदानि अञ्ञमञ्ञपच्चयकथा नाम होति। तत्थ येसं समये ‘‘अविज्जापच्चया सङ्खारा’’ति अयमेव तन्ति, ‘‘सङ्खारपच्चयापि अविज्जा’’ति अयं नत्थि, तस्मा अविज्जाव सङ्खारानं पच्चयो, न पन सङ्खारा अविज्जायाति लद्धि, सेय्यथापि महासङ्घिकानं; ते सन्धाय अविज्जासङ्खारादीनं अञ्ञमञ्ञपच्चयतापि अत्थीति दस्सेतुं पुच्छा सकवादिस्स, पटिञ्ञा इतरस्स । अविज्जा सङ्खारेनाति एत्थ अपुञ्ञाभिसङ्खारोव गहितो। तस्मा सङ्खारपच्चयापि अविज्जाति एत्थ सहजातअञ्ञमञ्ञअत्थिअविगतसम्पयुत्तवसेन पच्चयता वेदितब्बा। उपादानपच्चयापि तण्हाति एत्थ ठपेत्वा कामुपादानं सेसानि तीणि उपादानानि अविज्जाय सङ्खारा विय तण्हाय पच्चया होन्तीति वेदितब्बानि। सेसं यथापाळिमेव निय्याति। जरामरणपच्चयाति पुच्छा परवादिस्स, नामरूपं विञ्ञाणपच्चयाति सकवादिस्साति।&lt;br&gt;&#xA;अञ्ञमञ्ञपच्चयकथावण्णना।&lt;/p&gt;</description>
    </item>
    <item>
      <title>१६. सोळसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/16_soLasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/16_soLasamavaggo/</guid>
      <description>&lt;p&gt;१६. सोळसमवग्गो&lt;/p&gt;&#xA;&lt;h2 id=&#34;१-नगगहकथवणणन&#34;&gt;१. निग्गहकथावण्णना&lt;/h2&gt;&#xA;&lt;p&gt;७४३-७४४. इदानि निग्गहकथा नाम होति। तत्थ ये लोके बलप्पत्ता वसीभूता, ते यदि परस्स चित्तं निग्गण्हितुं न सक्कुणेय्युं, का तेसं बलप्पत्ति, को वसीभावो। बलप्पत्तिया पन वसीभावेन च अद्धा ते परस्स चित्तं निग्गण्हन्तीति येसं लद्धि, सेय्यथापि महासङ्घिकानं; ते सन्धाय परो परस्साति पुच्छा सकवादिस्स, पटिञ्ञा इतरस्स। तत्थ निग्गण्हातीति संकिलेसापत्तितो निवारेति। सेसमेत्थ यथापाळिमेव निय्यातीति। पग्गहकथायपि एसेव नयो।&lt;br&gt;&#xA;निग्गहकथावण्णना।&lt;/p&gt;&#xA;&lt;h2 id=&#34;३-सखनपपदनकथवणणन&#34;&gt;३. सुखानुप्पदानकथावण्णना&lt;/h2&gt;&#xA;&lt;p&gt;७४७-७४८. इदानि सुखानुप्पदानकथा नाम होति। तत्थ ‘‘बहूनं वत नो भगवा सुखधम्मानं उपहत्ता’’ति (म॰ नि॰ २.१४८) सुत्तं निस्साय परो परस्स सुखं अनुप्पदेतीति येसं लद्धि, सेय्यथापि हेतुवादानं; ते सन्धाय पुच्छा सकवादिस्स, पटिञ्ञा इतरस्स। दुक्खं अनुप्पदेतीति पुट्ठो पन तादिसं सुत्तपदं अपस्सन्तो पटिक्खिपति। अत्तनो सुखन्तिआदिपञ्हे यं अत्तनो परस्स वा, तं अनुप्पदातुं न सक्का। यं तस्सेव, किं तत्थ अनुप्पदानं नामाति पटिक्खिपति। नेवत्तनोतिआदिपञ्हे पन यं एवरूपं, न तं अनुप्पदिन्नं नाम भवितुमरहतीति लद्धियापटिजानाति। नो च वत रेतितादिसस्स सुखस्स अभावा वुत्तम्। सुखधम्मानं उपहत्तातिवचनं भगवतो परेसं सुखुप्पत्तिया पच्चयभावं दीपेति, न अन्नादीनं विय सुखस्स अनुप्पदानं, तस्मा असाधकन्ति।&lt;br&gt;&#xA;सुखानुप्पदानकथावण्णना।&lt;/p&gt;</description>
    </item>
    <item>
      <title>१७. सत्तरसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/17_sattarasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/17_sattarasamavaggo/</guid>
      <description>&lt;p&gt;१७. सत्तरसमवग्गो&lt;/p&gt;&#xA;&lt;h2 id=&#34;१-अतथ-अरहत-पञञपचयकथवणणन&#34;&gt;१. अत्थि अरहतो पुञ्ञूपचयकथावण्णना&lt;/h2&gt;&#xA;&lt;p&gt;७७६-७७९. इदानि अत्थि अरहतो पुञ्ञूपचयोतिकथा नाम होति। तत्थ येसं अरहतो दानसंविभागचेतियवन्दनादीनि कम्मानि दिस्वा अत्थि अरहतो पुञ्ञूपचयोति लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा इतरस्स। अथ नं ‘‘अरहा नाम पहीनपुञ्ञपापो, सो यदि पुञ्ञं करेय्य, पापम्पि करेय्या’’ति चोदेतुं अपुञ्ञूपचयोति आह। इतरो पाणातिपातादिकिरियं अपस्सन्तो पटिक्खिपति। पुञ्ञाभिसङ्खारन्तिआदीसु भवगामिकम्मं अरहतो नत्थीति पटिक्खिपति। दानं ददेय्यातिआदीसु किरियचित्तेन दानादिपवत्तिसब्भावतो सकवादी पटिजानाति। इतरो चित्तं अनादियित्वा किरियापवत्तिमत्तदस्सनेनेव लद्धिं पतिट्ठपेति। सा पन अयोनिसो पतिट्ठापितत्ता अप्पतिट्ठापिता होतीति।&lt;br&gt;&#xA;अत्थि अरहतो पुञ्ञूपचयोतिकथावण्णना।&lt;/p&gt;</description>
    </item>
    <item>
      <title>१८. अट्ठारसमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/18_aTThArasamavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/18_aTThArasamavaggo/</guid>
      <description>&lt;p&gt;१८. अट्ठारसमवग्गो&lt;/p&gt;&#xA;&lt;h2 id=&#34;१-मनससलककथवणणन&#34;&gt;१. मनुस्सलोककथावण्णना&lt;/h2&gt;&#xA;&lt;p&gt;८०२-८०३. इदानि मनुस्सलोककथा नाम होति। तत्थ ‘‘तथागतो लोके, जातो लोके संवड्ढो, लोकं अभिभुय्य विहरति अनुपलित्तो लोकेना’’ति (सं॰ नि॰ ३.९४) सुत्तं अयोनिसो गहेत्वा ‘‘भगवा तुसितभवने निब्बत्तो तत्थेव वसति, न मनुस्सलोकं आगच्छति, निम्मितरूपमत्तकं पनेत्थ दस्सेती’’ति येसं लद्धि, सेय्यथापि एतरहि वेतुल्लकानंयेव, ते सन्धाय पुच्छा सकवादिस्स, पटिञ्ञा इतरस्स। अथ नं पुट्ठोकासेन चेव सुत्तसाधनेन च सञ्ञापेतुं ननु अत्थीतिआदिमाह। लोके जातोति परवादी तुसितपुरं सन्धाय वदति। सत्थारा पनेतं मनुस्सलोकञ्ञेव सन्धाय लोकं वुत्तम्। लोकं अभिभुय्याति परवादी मनुस्सलोकं अभिभवित्वाति दिट्ठिया वदति, सत्था पन आरम्मणलोकं अभिभवित्वा विहासि। अनुपलित्तो लोकेनाति परवादी मनुस्सलोकेन अनुपलित्ततंव सन्धाय वदति, सत्था पन लोकधम्मेसु किलेसेहि अनुपलित्तो विहासि। तस्मा असाधकमेतन्ति।&lt;br&gt;&#xA;मनुस्सलोककथावण्णना।&lt;/p&gt;</description>
    </item>
    <item>
      <title>१९-२४. पच्चनीयानुलोमपट्ठानवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/19-24_pachchanIyAnulomapaTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/19-24_pachchanIyAnulomapaTThAnavaNNanA/</guid>
      <description>&lt;p&gt;१९-२४. पच्चनीयानुलोमपट्ठानवण्णना&lt;br&gt;&#xA;१. इदानि कुसलादीसु धम्मेसु पच्चयधम्मं पटिक्खिपित्वा पच्चयुप्पन्नस्स कुसलादिभावं अप्पटिक्खेपवसेन धम्मानं पच्चनीयानुलोमताय लद्धनामं पच्चनीयानुलोमपट्ठानं दस्सेतुं नकुसलं धम्मं पटिच्च अकुसलो धम्मो उप्पज्जति हेतुपच्चयातिआदि आरद्धम्। तत्थ नकुसलं धम्मं पटिच्चाति कुसलस्स पच्चयभावं वारेति। अकुसलो धम्मो उप्पज्जतीति अकुसलस्स उप्पत्तिं अनुजानाति। नकुसलञ्हि अकुसलं अब्याकतं वा, तञ्च सहजातपच्चयं कत्वा उप्पज्जमानो कुसलो नाम नत्थि, तस्मा अकुसलाब्याकतवसेन देसना कता। तत्थ ‘‘अकुसलं एकं खन्धं पटिच्च तयो खन्धा’’ति एवं नकुसलं धम्मं पटिच्च विस्सज्जनं वेदितब्बम्। अब्याकतो धम्मो उप्पज्जति हेतुपच्चयाति अयं पन पञ्हो ‘‘विपाकाब्याकतं किरियाब्याकतं एकं खन्धं पटिच्च तयो खन्धा चित्तसमुट्ठानञ्च रूप’’न्ति विस्सज्जितोव। इति सब्बपञ्हेसु अविस्सज्जितस्स अत्थानुरूपं विस्सज्जितस्स च पाळिआगतमेव विस्सज्जनम्। एकेकस्मिञ्च तिकदुके वारप्पभेदपच्चयगणनविधानं सब्बं हेट्ठा वुत्तनयानुसारेनेव वेदितब्बम्।&lt;br&gt;&#xA;एत्तावता च –&lt;br&gt;&#xA;तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ पच्चनीयानुलोमम्हि नया सुगम्भीराति॥ –&lt;br&gt;&#xA;अट्ठकथायं वुत्तगाथाय दीपिता। धम्मपच्चनीयानुलोमपट्ठाने छ नया निद्दिट्ठा होन्ति। पच्चयवसेन पनेत्थ एकेकस्मिं पट्ठाने अनुलोमादयो चत्तारो चत्तारो नयाति एकेन परियायेन चतुवीसतिनयपटिमण्डितं पच्चनीयानुलोमपट्ठानञ्ञेव वेदितब्बम्।&lt;br&gt;&#xA;पच्चनीयानुलोमपट्ठानवण्णना।&lt;br&gt;&#xA;एवं धम्मानुलोमादिवसेन चतूसु वारेसु एकेकस्मिं चतुवीसतिया चतुवीसतिया नयानं वसेन छन्नवुति नया होन्ति। तत्थ पच्चयनये अग्गहेत्वा एकेकस्मिं पट्ठाने तिकदुकादीनञ्ञेव छन्नं छन्नं नयानं वसेनेतं चतुवीसतिनयपटिमण्डितं समन्तपट्ठानमहापकरणं वेदितब्बम्। केचि पन ‘‘कुसलारम्मणो धम्मो अकुसलारम्मणो धम्मो’’तिआदिना नयेन आरम्मणमातिकं नाम ठपेत्वा ‘‘कुसलारम्मणो धम्मो कुसलारम्मणस्स धम्मस्स हेतुपच्चयेन पच्चयो’’तिआदिना नयेन आरम्मणपट्ठानं नाम दस्सेत्वा अपरम्पि फस्सादीनं वसेनपि फस्सपट्ठानं नाम उद्धरित्वा दस्सेन्ति। तं नेव पाळियं न अट्ठकथासु सन्दिस्सतीति इध न विचारितम्। सङ्गीतिआरुळ्हपाळिवसेनेव पनेत्थ वण्णना कताति वेदितब्बा।&lt;br&gt;&#xA;एत्तावता च –&lt;br&gt;&#xA;सम्मूळ्हा यत्थ पजा, तन्ताकुलादिभावमापन्ना।&lt;br&gt;&#xA;नेकविधदुक्खगहनं, संसारं नातिवत्तन्ति॥&lt;br&gt;&#xA;पच्चयभेदे कुसलो, लोके गरुतम्पि पच्चयाकारम्।&lt;br&gt;&#xA;अतिनिप्पुणगम्भीरं, जवनब्भूमिं बुद्धञाणस्स॥&lt;br&gt;&#xA;कुसलादिधम्मभेदं, निस्साय नयेहि विविधगणनेहि।&lt;br&gt;&#xA;वित्थारेन्तो सत्तम-मभिधम्मप्पकरणं सत्था॥&lt;br&gt;&#xA;सुविहितसन्निट्ठानो , पट्ठानं नाम यं पकासेसि।&lt;br&gt;&#xA;सद्धाय समारद्धा, या अट्ठकथा मया तस्स॥&lt;br&gt;&#xA;आचरियानं वादं, अविहाय विभज्जवादिसिस्सानम्।&lt;br&gt;&#xA;अतिबहुविधन्तराये, लोकम्हि अनन्तरायेन॥&lt;br&gt;&#xA;सा एवं अज्ज कता, चुद्दसमत्तेहि भाणवारेहि।&lt;br&gt;&#xA;अत्थं पकासयन्ती, पट्ठानवरस्स सकलस्स॥&lt;br&gt;&#xA;सन्निट्ठानं पत्ता यथेव निट्ठं तथा बहुजनस्स।&lt;br&gt;&#xA;सम्पापुणन्तु सीघं, कल्याणा सब्बसङ्कप्पा॥&lt;br&gt;&#xA;एत्तावता –&lt;br&gt;&#xA;सत्तप्पकरणं नाथो, अभिधम्ममदेसयि।&lt;br&gt;&#xA;देवातिदेवो देवानं, देवलोकम्हि यं पुरे॥&lt;br&gt;&#xA;तस्स अट्ठकथा एसा, सकलस्सापि निट्ठिता।&lt;br&gt;&#xA;चिरट्ठितत्थं धम्मस्स, निट्ठपेन्तेन तं मया॥&lt;br&gt;&#xA;यं पत्तं कुसलं तस्स, आनुभावेन पाणिनो।&lt;br&gt;&#xA;सब्बे सद्धम्मराजस्स, ञत्वा धम्मं सुखावहं॥&lt;br&gt;&#xA;पापुणन्तु विसुद्धाय, सुखाय पटिपत्तिया।&lt;br&gt;&#xA;असोकमनुपायासं, निब्बानसुखमुत्तमं॥&lt;br&gt;&#xA;चिरं तिट्ठतु सद्धम्मो, धम्मे होन्तु सगारवा।&lt;br&gt;&#xA;सब्बेपि सत्ता कालेन, सम्मा देवो पवस्सतु॥&lt;br&gt;&#xA;यथा रक्खिंसु पोराणा, सुराजानो तथेविमम्।&lt;br&gt;&#xA;राजा रक्खतु धम्मेन, अत्तनोव पजं पजन्ति॥&lt;br&gt;&#xA;पट्ठानप्पकरण-अट्ठकथा निट्ठिता।&lt;br&gt;&#xA;निट्ठिता च पञ्चपकरणट्ठकथाति।&lt;/p&gt;</description>
    </item>
    <item>
      <title>१९. एकूनवीसतिमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/19_ekUnavIsatimavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/19_ekUnavIsatimavaggo/</guid>
      <description>&lt;p&gt;१९. एकूनवीसतिमवग्गो&lt;/p&gt;&#xA;&lt;h2 id=&#34;१-कलसपजहनकथवणणन&#34;&gt;१. किलेसपजहनकथावण्णना&lt;/h2&gt;&#xA;&lt;p&gt;८२८-८३१. इदानि किलेसपजहनकथा नाम होति। तत्थ ‘‘यस्मा किलेसपहानं नाम अत्थि, पहीनकिलेसस्स च अतीतापि किलेसा पहीनाव होन्ति, अनागतापि, पच्चुप्पन्नापि, तस्मा अतीतेपि किलेसे पजहति, अनागतेपि, पच्चुप्पन्नेपी’’ति येसं लद्धि, सेय्यथापि एकच्चानं उत्तरापथकानं; ते सन्धाय अतीतेतिआदिपुच्छा सकवादिस्स, पटिञ्ञा इतरस्स । सेसं यथापाळिमेव निय्याति। नत्थि किलेसे जहतीति इमस्मिं पन परवादिस्स पञ्हे यस्मा कचवरं पजहन्तस्स कचवरे छड्डनवायामो विय किलेसे पजहन्तस्स न अतीतादिभेदेसु किलेसेसु वायामो अत्थि, निब्बानारम्मणे पन अरियमग्गे पवत्तिते किलेसा अनुप्पन्नायेव नुप्पज्जन्तीति पहीना नाम होन्ति, तस्मा न हेवन्ति पटिक्खिपति। तेन हि अतीते किलेसे पजहतीतिआदि पन यस्मा ‘‘नत्थि किलेसपजहना’’ति न वत्तब्बं, तस्मा अतीतादिभेदे पजहतीति छलेन वुत्तम्।&lt;br&gt;&#xA;किलेसपजहनकथावण्णना।&lt;/p&gt;</description>
    </item>
    <item>
      <title>२०. वीसतिमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/20_vIsatimavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/20_vIsatimavaggo/</guid>
      <description>&lt;p&gt;२०. वीसतिमवग्गो&lt;/p&gt;&#xA;&lt;h2 id=&#34;१-असञचचचकथवणणन&#34;&gt;१. असञ्चिच्चकथावण्णना&lt;/h2&gt;&#xA;&lt;p&gt;८५७-८६२. इदानि असञ्चिच्चकथा नाम होति। तत्थ ‘‘आनन्तरियवत्थूनि नाम गरूनि भारियानि, तस्मा असञ्चिच्चापि तेसु वत्थूसु विकोपितेसु आनन्तरिको होती’’ति येसं लद्धि, सेय्यथापि एकच्चानं उत्तरापथकानं; ते सन्धाय असञ्चिच्चाति पुच्छा सकवादिस्स, लद्धिवसेन पटिञ्ञा इतरस्स। अथ नं ‘‘यस्मा आनन्तरियकम्मं नाम कम्मपथप्पत्तम्। यदि च असञ्चिच्च कम्मपथभेदो सिया, अवसेसा पाणातिपातादयोपि असञ्चिच्च भवेय्यु’’न्ति चोदनत्थं असञ्चिच्चपाणं हन्त्वातिआदिमाह। इतरो तथारूपाय लद्धिया अभावेन पटिक्खिपति। सेसं यथापाळिमेव निय्याति। न वत्तब्बं मातुघातकोति पुच्छा परवादिस्स, रोगपटिकारादिकाले असञ्चिच्च घातं सन्धाय पटिञ्ञा सकवादिस्स। ननु माता जीविता वोरोपिताति पञ्हेपि असञ्चिच्च वोरोपितं सन्धाय पटिञ्ञा सकवादिस्सेव। एवं अधिप्पायं पन अग्गहेत्वा हञ्चीति लद्धिपतिट्ठापनं इतरस्स। तं अयोनिसो पतिट्ठापितत्ता अप्पतिट्ठितमेव। पितुघातकादीसुपि एसेव नयो। सङ्घभेदके पन धम्मसञ्ञिं सन्धाय सङ्घभेदो आनन्तरिकोति पुच्छा सकवादिस्स, ‘‘सङ्घं समग्गं भेत्वान, कप्पं निरयम्हि पच्चती’’ति वचनं अयोनिसो गहेत्वा पटिञ्ञा परवादिस्स। पुन सब्बेति पुट्ठो सकपक्खे धम्मसञ्ञिं सन्धाय पटिक्खिपति, परपक्खे धम्मसञ्ञिं सन्धाय पटिजानाति। धम्मसञ्ञीति पञ्हद्वयेपि एसेव नयो। ननु वुत्तं भगवताति सुत्तं एकन्तेनेव धम्मवादिस्स आनन्तरिकभावदस्सनत्थं वुत्तम्। आपायिको नेरयिकोति गाथायपि अधम्मवादीयेव अधिप्पेतो। इतरो पन अधिप्पायं अग्गहेत्वा लद्धिं पतिट्ठपेति। सा अयोनिसो पतिट्ठापितत्ता अप्पतिट्ठितायेवाति।&lt;br&gt;&#xA;असञ्चिच्चकथावण्णना।&lt;/p&gt;</description>
    </item>
    <item>
      <title>२१. एकवीसतिमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/21_ekavIsatimavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/21_ekavIsatimavaggo/</guid>
      <description>&lt;p&gt;२१. एकवीसतिमवग्गो&lt;/p&gt;&#xA;&lt;h2 id=&#34;१-ससनकथवणणन&#34;&gt;१. सासनकथावण्णना&lt;/h2&gt;&#xA;&lt;p&gt;८७८. इदानि सासनकथा नाम होति। तत्थ तिस्सो सङ्गीतियो सन्धाय ‘‘सासनं नवं कत’’न्ति च ‘‘अत्थि कोचि तथागतस्स सासनं नवं करोती’’ति च ‘‘लब्भा तथागतस्स सासनं नवं कातु’’न्ति च येसं लद्धि, सेय्यथापि एकच्चानं उत्तरापथकानं; ते सन्धाय तीसुपि कथासु पुच्छा सकवादिस्स, पटिञ्ञा इतरस्स। सतिपट्ठानातिआदि सासनं नाम सतिपट्ठानादयो चेव अरियधम्मा, कुसलादीनञ्च देसना। तत्थ येसं भगवता देसिता सतिपट्ठानादयो, ठपेत्वा ते अञ्ञेसं वा सतिपट्ठानादीनं करणेन अकुसलादीनं वा कुसलादिभावकरणेन सासनं नवंकतं नाम भवेय्य, किं तं एवं कतं केनचि, अत्थि वा कोचि एवं करोति, लब्भा वा एवं कातुन्ति तीसुपि पुच्छासु चोदनत्थं वुत्तम्। सेसं सब्बत्थ यथापाळिमेव निय्यातीति।&lt;br&gt;&#xA;सासनकथावण्णना।&lt;/p&gt;</description>
    </item>
    <item>
      <title>२२. बावीसतिमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/22_bAvIsatimavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/22_bAvIsatimavaggo/</guid>
      <description>&lt;p&gt;२२. बावीसतिमवग्गो&lt;/p&gt;&#xA;&lt;h2 id=&#34;१-परनबबनकथवणणन&#34;&gt;१. परिनिब्बानकथावण्णना&lt;/h2&gt;&#xA;&lt;p&gt;८९२. इदानि परिनिब्बानकथा नाम होति। तत्थ ‘‘यस्मा अरहा सब्बञ्ञुविसये अप्पहीनसंयोजनोव परिनिब्बायति, तस्मा अत्थि किञ्चि संयोजनं अप्पहाय परिनिब्बान’’न्ति येसं लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा इतरस्स। सेसमेत्थ हेट्ठा वुत्तनयमेवाति।&lt;br&gt;&#xA;परिनिब्बानकथावण्णना।&lt;/p&gt;&#xA;&lt;h2 id=&#34;२-कसलचततकथवणणन&#34;&gt;२. कुसलचित्तकथावण्णना&lt;/h2&gt;&#xA;&lt;p&gt;८९४-८९५. इदानि कुसलचित्तकथा नाम होति। तत्थ यस्मा अरहा सतिवेपुल्लप्पत्तो परिनिब्बायन्तोपि सतो सम्पजानोव परिनिब्बाति, तस्मा कुसलचित्तो परिनिब्बायतीति येसं लद्धि, सेय्यथापि अन्धकानं; ते सन्धाय पुच्छा सकवादिस्स, पटिञ्ञा इतरस्स। अथ नं यस्मा कुसलचित्तो नाम पुञ्ञाभिसङ्खाराभिसङ्खरणादिवसेन होति, तस्मा तेनत्थेन चोदेतुं अरहा पुञ्ञाभिसङ्खारन्तिआदिमाह। सेसमेत्थ यथापाळिमेव निय्याति। सतो सम्पजानोति इदं जवनक्खणे किरियसतिसम्पजञ्ञानं वसेन असम्मोहमरणदीपनत्थं वुत्तं, न कुसलचित्तदीपनत्थम्। तस्मा असाधकन्ति।&lt;br&gt;&#xA;कुसलचित्तकथावण्णना।&lt;/p&gt;</description>
    </item>
    <item>
      <title>२३. तेवीसतिमवग्गो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/23_tevIsatimavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/23_tevIsatimavaggo/</guid>
      <description>&lt;p&gt;२३. तेवीसतिमवग्गो&lt;/p&gt;&#xA;&lt;h2 id=&#34;१-एकधपपयकथवणणन&#34;&gt;१. एकाधिप्पायकथावण्णना&lt;/h2&gt;&#xA;&lt;p&gt;९०८. इदानि एकाधिप्पायकथा नाम होति। तत्थ कारुञ्ञेन वा एकेन अधिप्पायेन एकाधिप्पायो, संसारे वा एकतो भविस्सामाति इत्थिया सद्धिं बुद्धपूजादीनि कत्वा पणिधिवसेन एको अधिप्पायो अस्साति एकाधिप्पायो। एवरूपो द्विन्नम्पि जनानं एकाधिप्पायो मेथुनो धम्मो पटिसेवितब्बोति येसं लद्धि, सेय्यथापि अन्धकानञ्चेव वेतुल्लकानञ्च; ते सन्धाय पुच्छा सकवादिस्स, पटिञ्ञा इतरस्स। सेसमेत्थ यथापाळिमेव निय्यातीति।&lt;br&gt;&#xA;एकाधिप्पायकथावण्णना।&lt;/p&gt;&#xA;&lt;h2 id=&#34;२-अरहनतवणणकथवणणन&#34;&gt;२. अरहन्तवण्णकथावण्णना&lt;/h2&gt;&#xA;&lt;p&gt;९०९. इदानि अरहन्तवण्णकथा नाम होति। तत्थ इरियापथसम्पन्ने आकप्पसम्पन्ने पापभिक्खू दिस्वा ‘‘अरहन्तानं वण्णेन अमनुस्सा मेथुनं धम्मं पटिसेवन्ती’’ति येसं लद्धि, सेय्यथापि एकच्चानं उत्तरापथकानं; ते सन्धाय पुच्छा सकवादिस्स, पटिञ्ञा इतरस्स। सेसमेत्थ उत्तानत्थमेवाति।&lt;br&gt;&#xA;अरहन्तवण्णकथावण्णना।&lt;/p&gt;</description>
    </item>
    <item>
      <title>३९ यमकप्पकरण-अट्ठकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/39_yamakappakaraNa-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/39_yamakappakaraNa-aTThakathA/</guid>
      <description>&lt;p&gt;यमकप्पकरण-अट्ठकथा&lt;br&gt;&#xA;सङ्खेपेनेव देवानं, देवदेवो सुरालये।&lt;br&gt;&#xA;कथावत्थुप्पकरणं, देसयित्वा रणञ्जहो॥&lt;br&gt;&#xA;यमस्स विसयातीतो, नानायमकमण्डितम्।&lt;br&gt;&#xA;अभिधम्मप्पकरणं, छट्ठं छट्ठान देसको॥&lt;br&gt;&#xA;यमकं अयमावत्त-नीलामलतनूरुहो।&lt;br&gt;&#xA;यं देसयि अनुप्पत्तो, तस्स संवण्णनाक्कमो।&lt;br&gt;&#xA;इदानि यस्मा तस्मास्स, होति संवण्णना अयन्ति॥&lt;/p&gt;</description>
    </item>
    <item>
      <title>५० पट्ठानप्पकरण-अट्ठकथा</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/50_paTThAnappakaraNa-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/50_paTThAnappakaraNa-aTThakathA/</guid>
      <description>&lt;p&gt;पट्ठानप्पकरण-अट्ठकथा&lt;br&gt;&#xA;देवातिदेवो देवानं, देवदानवपूजितो,&lt;br&gt;&#xA;देसयित्वा पकरणं, यमकं सुद्धसंयमो॥&lt;br&gt;&#xA;अत्थतो धम्मतो चेव, गम्भीरस्साथ तस्स यं,&lt;br&gt;&#xA;अनन्तरं महावीरो, सत्तमं इसिसत्तमो॥&lt;br&gt;&#xA;पट्ठानं नाम नामेन, नामरूपनिरोधनो,&lt;br&gt;&#xA;देसेसि अतिगम्भीर-नयमण्डितदेसनं॥&lt;br&gt;&#xA;इदानि तस्स सम्पत्तो, यस्मा संवण्णनाक्कमो,&lt;br&gt;&#xA;तस्मा नं वण्णयिस्सामि, तं सुणाथ समाहिताति॥&lt;/p&gt;</description>
    </item>
    <item>
      <title>५१ पच्चयुद्देसवण्णना</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/51_pachchayuddesavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/51_pachchayuddesavaNNanA/</guid>
      <description>&lt;p&gt;पच्चयुद्देसवण्णना&lt;br&gt;&#xA;सम्मासम्बुद्धेन हि अनुलोमपट्ठाने द्वावीसति तिके निस्साय तिकपट्ठानं नाम निद्दिट्ठं, सतं दुके निस्साय दुकपट्ठानं नाम निद्दिट्ठम्। ततो परं द्वावीसति तिके गहेत्वा दुकसते पक्खिपित्वा दुकतिकपट्ठानं नाम दस्सितम्। ततो परं दुकसतं गहेत्वा द्वावीसतिया तिकेसु पक्खिपित्वा तिकदुकपट्ठानं नाम दस्सितम्। तिके पन तिकेसुयेव पक्खिपित्वा तिकतिकपट्ठानं नाम दस्सितम्। दुके च दुकेसुयेव पक्खिपित्वा दुकदुकपट्ठानं नाम दस्सितम्। एवं –&lt;br&gt;&#xA;तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ अनुलोमम्हि नया सुगम्भीराति॥&lt;br&gt;&#xA;पच्चनीयपट्ठानेपि द्वावीसति तिके निस्साय तिकपट्ठानं नाम। दुकसतं निस्साय दुकपट्ठानं नाम। द्वावीसति तिके दुकसते पक्खिपित्वा दुकतिकपट्ठानं नाम। दुकसतं द्वावीसतिया तिकेसु पक्खिपित्वा तिकदुकपट्ठानं नाम। तिके तिकेसुयेव पक्खिपित्वा तिकतिकपट्ठानं नाम। दुके दुकेसुयेव पक्खिपित्वा दुकदुकपट्ठानं नामाति एवं पच्चनीयेपि छहि नयेहि पट्ठानं निद्दिट्ठम्। तेन वुत्तं –&lt;br&gt;&#xA;‘‘तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ पच्चनीयम्हि नया सुगम्भीरा’’ति॥&lt;br&gt;&#xA;ततो परं अनुलोमपच्चनीयेपि एतेनेवुपायेन छ नया दस्सिता। तेनाह –&lt;br&gt;&#xA;‘‘तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ अनुलोमपच्चनीयम्हि नया सुगम्भीरा’’ति॥&lt;br&gt;&#xA;तदनन्तरं पच्चनीयानुलोमम्हि एतेहेव छहि नयेहि निद्दिट्ठम्। तेनाह –&lt;br&gt;&#xA;‘‘तिकञ्च पट्ठानवरं दुकुत्तमं,&lt;br&gt;&#xA;दुकं तिकञ्चेव तिकं दुकञ्च।&lt;br&gt;&#xA;तिकं तिकञ्चेव दुकं दुकञ्च,&lt;br&gt;&#xA;छ पच्चनीयानुलोमम्हि नया सुगम्भीरा’’ति॥&lt;br&gt;&#xA;एवं अनुलोमे छ पट्ठानानि, पच्चनीये छ, अनुलोमपच्चनीये छ, पच्चनीयानुलोमे छ पट्ठानानीति इदं ‘‘चतुवीसतिसमन्तपट्ठानसमोधानपट्ठानमहापकरणं नामा’’ति हि वुत्तम्।&lt;br&gt;&#xA;तत्थ येसं चतुवीसतिया समन्तपट्ठानानं समोधानवसेनेतं चतुवीसतिसमन्तपट्ठानसमोधानं पट्ठानमहापकरणं नामाति वुत्तं, तेसञ्चेव इमस्स च पकरणस्स नामत्थो ताव एवं वेदितब्बो। केनट्ठेन पट्ठानन्ति? नानप्पकारपच्चयट्ठेन। ‘प-कारो’ हि नानप्पकारत्थं दीपेति, ठानसद्दो पच्चयत्थम्। ठानाट्ठानकुसलतातिआदीसु हि पच्चयो ठानन्ति वुत्तो। इति नानप्पकारानं पच्चयानं वसेन देसितत्ता इमेसु चतुवीसतिया पट्ठानेसु एकेकं पट्ठानं नाम। इमेसं पन पट्ठानानं समूहतो सब्बम्पेतं पकरणं पट्ठानन्ति वेदितब्बम्।&lt;br&gt;&#xA;अपरो नयो – केनट्ठेन पट्ठानन्ति? विभजनट्ठेन। ‘‘पञ्ञापना पट्ठपना विवरणा विभजना उत्तानीकम्म’’न्ति (म॰ नि॰ १.३७१) आगतट्ठानस्मिञ्हि विभजनट्ठेन पट्ठानं पञ्ञायति। इति कुसलादीनं धम्मानं हेतुपच्चयादिवसेन विभत्तत्ता इमेसु चतुवीसतिया पट्ठानेसु एकेकं पट्ठानं नाम। इमेसं पन पट्ठानानं समूहतो सब्बम्पेतं पकरणं पट्ठानं नामाति वेदितब्बम्।&lt;br&gt;&#xA;अपरो नयो – केनट्ठेन पट्ठानन्ति? पट्ठितत्थेन। गमनट्ठेनाति अत्थो। ‘‘गोट्ठा पट्ठितगावो’’ति (म॰ नि॰ १.१५६) आगतट्ठानस्मिञ्हि येन पट्ठानेन पट्ठितगावोति वुत्तो, तं अत्थतो गमनं होति। इति नातिवित्थारितनयेसु धम्मसङ्गणीआदीसु अनिस्सङ्गगमनस्स सब्बञ्ञुतञ्ञाणस्स हेतुपच्चयादिभेदभिन्नेसु कुसलादीसु वित्थारितनयलाभतो निस्सङ्गवसेन पवत्तगमनत्ता इमेसु चतुवीसतिया पट्ठानेसु एकेकं पट्ठानं नाम। इमेसं पन पट्ठानानं समूहतो सब्बम्पेतं पकरणं पट्ठानं नामाति वेदितब्बम्।&lt;br&gt;&#xA;तत्थ अनुलोमम्हि ताव पठमं तिकवसेन देसितत्ता तिकपट्ठानं नाम। तस्स पदच्छेदो – तिकानं पट्ठानं एत्थ अत्थीति तिकपट्ठानम्। तिकानं नानप्पकारका पच्चया एतिस्सा देसनाय अत्थीति अत्थो। दुतियविकप्पेपि तिकानं पट्ठानन्त्वेव तिकपट्ठानम्। हेतुपच्चयादिवसेन तिकानं विभजनाति अत्थो। ततियविकप्पे हेतुपच्चयादिभेदभिन्नताय लद्धवित्थारा तिका एव पट्ठानं तिकपट्ठानम्। सब्बञ्ञुतञ्ञाणस्स निस्सङ्गगमनभूमीति अत्थो। दुकपट्ठानादीसुपि एसेव नयो। एवं अनुलोमे छपट्ठानानि विदित्वा पच्चनीयादीसुपि इमिनावुपायेन वेदितब्बानि।&lt;br&gt;&#xA;यस्मा पनेतानि अनुलोमे, पच्चनीये, अनुलोमपच्चनीये, पच्चनीयानुलोमेति समन्ता छ छ हुत्वा चतुवीसति होन्ति; तस्मा ‘‘चतुवीसति समन्तपट्ठानानी’’ति वुच्चन्ति। इति इमेसं चतुवीसतिया खुद्दकपट्ठानसङ्खातानं समन्तपट्ठानानं समोधानवसेनेतं चतुवीसतिसमन्तपट्ठानसमोधानं पट्ठानमहापकरणं नाम।&lt;br&gt;&#xA;तं पनेतं ये तिकादयो निस्साय निद्दिट्ठत्ता ‘‘तिकपट्ठानं दुकपट्ठानं…पे॰… दुकदुकपट्ठान’’न्ति वुत्तं, ते अनामसित्वा येसं पच्चयानं वसेन ते तिकादयो विभत्ता ते पच्चये दस्सेतुं आदितो तावस्स मातिकानिक्खेपवारो नाम वुत्तो; पच्चयविभङ्गवारोतिपि तस्सेव नामम्। सो उद्देसनिद्देसतो दुविधो। तस्स हेतुपच्चयो…पे॰… अविगतपच्चयोति अयं उद्देसो।&lt;br&gt;&#xA;तत्थ हेतु च सो पच्चयो चाति हेतुपच्चयो। हेतु हुत्वा पच्चयो, हेतुभावेन पच्चयोति वुत्तं होति। आरम्मणपच्चयादीसुपि एसेव नयो। तत्थ हेतूति वचनावयवकारणमूलानमेतं अधिवचनम्। ‘‘पटिञ्ञा हेतू’’तिआदीसु हि लोके वचनावयवो हेतूति, वुच्चति। सासने पन ‘‘ये धम्मा हेतुप्पभवा’’तिआदीसु (महाव॰ ६०) कारणम्। ‘‘तयो कुसला हेतू, तयो अकुसला हेतू’’तिआदीसु (ध॰ स॰ १०५९) मूलं हेतूति वुच्चति। तं इध अधिप्पेतम्। पच्चयोति एत्थ पन अयं वचनत्थो – पटिच्च एतस्मा एतीति पच्चयो, अप्पच्चक्खाय नं वत्ततीति अत्थो। यो हि धम्मो यं धम्मं अप्पच्चक्खाय तिट्ठति वा उप्पज्जति वा, सो तस्स पच्चयोति वुत्तं होति।&lt;br&gt;&#xA;लक्खणतो पन उपकारकलक्खणो पच्चयो, यो हि धम्मो यस्स धम्मस्स ठितिया वा उप्पत्तिया वा उपकारको होति, सो तस्स पच्चयोति वुच्चति। पच्चयो, हेतु; कारणं निदानं सम्भवो, पभवोति अत्थतो एकं, ब्यञ्जनतो नानम्। इति मूलट्ठेन हेतु, उपकारकट्ठेन पच्चयोति सङ्खेपतो मूलट्ठेन उपकारको धम्मो हेतुपच्चयो। सो हि सालिआदीनं सालिबीजादीनि विय, मणिप्पभादीनं विय च मणिवण्णादयो कुसलादीनं कुसलादिभावसाधकोति आचरियानं अधिप्पायो। एवं सन्ते पन तंसमुट्ठानरूपेसु हेतुपच्चयता न सम्पज्जति। न हि सो तेसं कुसलादिभावं साधेति, न च पच्चयो न होतीति। वुत्तञ्हेतं ‘‘हेतू हेतुसम्पयुत्तकानं धम्मानं तंसमुट्ठानानञ्च रूपानं हेतुपच्चयेन पच्चयो’’ति। अहेतुकचित्तानञ्च विना एतेन अब्याकतभावो सिद्धो।&lt;br&gt;&#xA;सहेतुकानम्पि च योनिसोमनसिकारादिपटिबद्धो कुसलादिभावो न सम्पयुत्तहेतुपटिबद्धो। यदि च सम्पयुत्तहेतूसु सभावतोव कुसलादिभावो सिया, तंसम्पयुत्तेसु हेतुपटिबद्धो अलोभो कुसलो वा सिया अब्याकतो वा। यस्मा पन उभयथापि होति, तस्मा यथा सम्पयुत्तेसु, एवं हेतूसुपि कुसलादिता परियेसितब्बा। कुसलादिभावसाधनवसेन पन हेतूनं मूलट्ठं अग्गहेत्वा सुप्पतिट्ठितभावसाधनवसेन गय्हमाने न किञ्चि विरुज्झति। लद्धहेतुपच्चया हि धम्मा विरुळ्हमूला विय पादपा थिरा होन्ति सुप्पतिट्ठिता, अहेतुका पन तिलबीजकादिसेवाला विय न सुप्पतिट्ठिता। इति मूलट्ठेन उपकारकोति सुप्पतिट्ठितभावसाधनेन उपकारको धम्मो हेतुपच्चयोति वेदितब्बो।&lt;br&gt;&#xA;ततो परेसु आरम्मणवसेन उपकारको धम्मो आरम्मणपच्चयो। सो ‘‘रूपायतनं चक्खुविञ्ञाणधातुया’’ति आरभित्वापि ‘‘यं यं धम्मं आरब्भ ये ये धम्मा उप्पज्जन्ति चित्तचेतसिका धम्मा, ते ते धम्मा तेसं तेसं धम्मानं आरम्मणपच्चयेन पच्चयो’’ति ओसापितत्ता न कोचि धम्मो न होति। यथा हि दुब्बलो पुरिसो दण्डं वा रज्जुं वा आलम्बित्वाव उट्ठहति चेव तिट्ठति च, एवं चित्तचेतसिका धम्मा रूपादिआरम्मणं आरब्भेव उप्पज्जन्ति चेव तिट्ठन्ति च। तस्मा सब्बेपि चित्तचेतसिकानं धम्मानं आरम्मणभूता धम्मा आरम्मणपच्चयोति वेदितब्बा।&lt;br&gt;&#xA;जेट्ठकट्ठेन उपकारको धम्मो अधिपतिपच्चयो। सो सहजातारम्मणवसेन दुविधो। तत्थ ‘‘छन्दाधिपति छन्दसम्पयुत्तकानं धम्मानं तंसमुट्ठानानञ्च रूपानं अधिपतिपच्चयेन पच्चयो’’तिआदिवचनतो छन्दवीरियचित्तवीमंससङ्खाता चत्तारो धम्मा सहजाताधिपतिपच्चयोति वेदितब्बा, नो च खो एकतो। यदा हि छन्दं धुरं जेट्ठकं कत्वा चित्तं पवत्तति, तदा छन्दोव अधिपति, न इतरे। एस नयो सेसेसुपि। यं पन धम्मं गरुं कत्वा अरूपधम्मा पवत्तन्ति, सो नेसं आरम्मणाधिपति। तेन वुत्तं – ‘‘यं यं धम्मं गरुं कत्वा ये ये धम्मा उप्पज्जन्ति चित्तचेतसिका धम्मा, ते ते धम्मा तेसं तेसं धम्मानं अधिपतिपच्चयेन पच्चयो’’ति।&lt;br&gt;&#xA;अनन्तरभावेन उपकारको धम्मो अनन्तरपच्चयो। समनन्तरभावेन उपकारको धम्मो समनन्तरपच्चयो। इदञ्च पच्चयद्वयं बहुधा पपञ्चयन्ति। अयं पनेत्थ सारो – यो हि एस चक्खुविञ्ञाणानन्तरा मनोधातु, मनोधातुअनन्तरा मनोविञ्ञाणधातूतिआदि चित्तनियमो, सो यस्मा पुरिमचित्तवसेनेव इज्झति, न अञ्ञथा। तस्मा अत्तनो अत्तनो अनन्तरं अनुरूपस्स चित्तुप्पादस्स उप्पादनसमत्थोव धम्मो अनन्तरपच्चयो। तेनेवाह – ‘‘अनन्तरपच्चयोति चक्खुविञ्ञाणधातु तंसम्पयुत्तका च धम्मा मनोधातुया तंसम्पयुत्तकानञ्च धम्मानं अनन्तरपच्चयेन पच्चयो’’तिआदि।&lt;br&gt;&#xA;यो अनन्तरपच्चयो, स्वेव समनन्तरपच्चयो। ब्यञ्जनमत्तमेव हेत्थ नानं, उपचयसन्ततिआदीसु विय, अधिवचननिरुत्तिदुकादीसु विय च, अत्थतो पन नानं नत्थि। यम्पि ‘‘अद्धानन्तरताय अनन्तरपच्चयो, कालानन्तरताय समनन्तरपच्चयो’’ति आचरियानं मतं , तं ‘‘निरोधा वुट्ठहन्तस्स नेवसञ्ञानासञ्ञायतनकुसलं फलसमापत्तिया समनन्तरपच्चयेन पच्चयो’’तिआदीहि विरुज्झति। यम्पि तत्थ वदन्ति – ‘‘धम्मानं समुट्ठापनसमत्थता न परिहायति, भावनाबलेन पन वारितत्ता धम्मा समनन्तरं नुप्पज्जन्ती’’ति, तम्पि कालानन्तरताय अभावमेव साधेति। भावनाबलेन हि तत्थ कालानन्तरता नत्थीति, मयम्पि एतदेव वदाम। यस्मा च कालानन्तरता नत्थि, तस्मा समनन्तरपच्चयता न युज्जति। कालानन्तरताय हि तेसं समनन्तरपच्चयो होतीति लद्धि। तस्मा अभिनिवेसं अकत्वा ब्यञ्जनमत्ततोवेत्थ नानाकरणं पच्चेतब्बं, न अत्थतो। कथं? नत्थि एतेसं अन्तरन्ति हि अनन्तरा। सण्ठानाभावतो सुट्ठु अनन्तराति समनन्तरा।&lt;br&gt;&#xA;उप्पज्जमानो सह उप्पज्जमानभावेन उपकारको धम्मो सहजातपच्चयो, पकासस्स पदीपो विय। सो अरूपक्खन्धादिवसेन छब्बिधो होति। यथाह – चत्तारो खन्धा अरूपिनो अञ्ञमञ्ञं सहजातपच्चयेन पच्चयो। चत्तारो महाभूता अञ्ञमञ्ञं…पे॰… ओक्कन्तिक्खणे नामरूपं अञ्ञमञ्ञं…पे॰… चित्तचेतसिका धम्मा चित्तसमुट्ठानानं रूपानं…पे॰… महाभूता उपादारूपानं…पे॰… रूपिनो धम्मा अरूपीनं धम्मानं किञ्चिकाले सहजातपच्चयेन पच्चयो; किञ्चि काले न सहजातपच्चयेन पच्चयोति। इदं हदयवत्थुमेव सन्धाय वुत्तम्।&lt;br&gt;&#xA;अञ्ञमञ्ञं उप्पादनुपत्थम्भनभावेन उपकारको धम्मो अञ्ञमञ्ञपच्चयो। अञ्ञमञ्ञुपत्थम्भकं तिदण्डं विय। सो अरूपक्खन्धादिवसेन तिविधो होति। यथाह – चत्तारो खन्धा अरूपिनो अञ्ञमञ्ञपच्चयेन पच्चयो। चत्तारो महाभूता…पे॰… ओक्कन्तिक्खणे नामरूपं अञ्ञमञ्ञपच्चयेन पच्चयोति।&lt;br&gt;&#xA;अधिट्ठानाकारेन निस्सयाकारेन च उपकारको धम्मो निस्सयपच्चयो, तरुचित्तकम्मादीनं पथवीपटादयो विय। सो ‘‘चत्तारो खन्धा अरूपिनो अञ्ञमञ्ञं निस्सयपच्चयेन पच्चयो’’ति एवं सहजाते वुत्तनयेनेव वेदितब्बो। छट्ठो पनेत्थ कोट्ठासो ‘‘चक्खायतनं चक्खुविञ्ञाणधातुया, सोतघानजिव्हाकायायतनं कायविञ्ञाणधातुया तंसम्पयुत्तकानञ्च धम्मानं निस्सयपच्चयेन पच्चयो। यं रूपं निस्साय मनोधातु च मनोविञ्ञाणधातु च वत्तन्ति , तं रूपं मनोधातुया च मनोविञ्ञाणधातुया च तंसम्पयुत्तकानञ्च धम्मानं निस्सयपच्चयेन पच्चयो’’ति एवं विभत्तो।&lt;br&gt;&#xA;उपनिस्सयपच्चयोति इध पन अयं ताव वचनत्थो – तदधीनवुत्तिताय अत्तनो फलेन निस्सितो, न पटिक्खित्तोति निस्सयो। यथा पन भुसो आयासो उपायासो, एवं भुसो निस्सयो उपनिस्सयो। बलवकारणस्सेतं अधिवचनम्। तस्मा बलवकारणभावेन उपकारको धम्मो उपनिस्सयपच्चयोति वेदितब्बो। सो आरम्मणूपनिस्सयो, अनन्तरूपनिस्सयो पकतूपनिस्सयोति तिविधो होति। तत्थ ‘‘दानं दत्वा सीलं समादियित्वा उपोसथकम्मं कत्वा तं गरुं कत्वा पच्चवेक्खति, पुब्बे सुचिण्णानि गरुं कत्वा पच्चवेक्खति, झाना वुट्ठहित्वा झानं गरुं कत्वा पच्चवेक्खति, सेक्खा गोत्रभुं गरुं कत्वा पच्चवेक्खन्ति, वोदानं गरुं कत्वा पच्चवेक्खन्ति, सेक्खा मग्गा वुट्ठहित्वा मग्गं गरुं कत्वा पच्चवेक्खन्ती’’ति एवमादिना नयेन आरम्मणूपनिस्सयो ताव आरम्मणाधिपतिना सद्धिं नानत्तं अकत्वा विभत्तो। तत्थ यं आरम्मणं गरुं कत्वा चित्तचेतसिका उप्पज्जन्ति, तं नियमतो तेसं आरम्मणेसु बलवारम्मणं होति । इति गरुकातब्बमत्तट्ठेन आरम्मणाधिपति, बलवकारणट्ठेन आरम्मणूपनिस्सयोति एवमेतेसं नानत्तं वेदितब्बम्।&lt;br&gt;&#xA;अनन्तरूपनिस्सयोपि ‘‘पुरिमा पुरिमा कुसला खन्धा पच्छिमानं पच्छिमानं कुसलानं खन्धानं उपनिस्सयपच्चयेन पच्चयो’’तिआदिना नयेन अनन्तरपच्चयेन सद्धिं नानत्तं अकत्वाव विभत्तो। मातिकानिक्खेपे पन नेसं ‘‘चक्खुविञ्ञाणधातु तंसम्पयुत्तका च धम्मा मनोधातुया तंसम्पयुत्तकानञ्च धम्मानं अनन्तरपच्चयेन पच्चयो’’तिआदिना नयेन अनन्तरस्स च ‘‘पुरिमा पुरिमा कुसला धम्मा पच्छिमानं पच्छिमानं कुसलानं धम्मानं उपनिस्सयपच्चयेन पच्चयो’’तिआदिना नयेन उपनिस्सयस्स च आगतत्ता निक्खेपविसेसो अत्थि, सोपि अत्थतो एकीभावमेव गच्छति। एवं सन्तेपि अत्तनो अत्तनो अनन्तरं अनुरूपस्स चित्तुप्पादस्स पवत्तनसमत्थताय अनन्तरता पुरिमचित्तस्स च पच्छिमचित्तुप्पादने बलवताय अनन्तरूपनिस्सयता वेदितब्बा। यथा हि हेतुपच्चयादीसु कञ्चि धम्मं विनापि चित्तं उप्पज्जति, न एवं अनन्तरचित्तं, विना चित्तस्स उप्पत्ति नाम अत्थि, तस्मा बलवपच्चयो होति। इति अत्तनो अत्तनो अनन्तरं अनुरूपचित्तुप्पादवसेन अनन्तरपच्चयो, बलवकारणवसेन अनन्तरूपनिस्सयोति एवमेतेसं नानत्तं वेदितब्बम्।&lt;br&gt;&#xA;पकतूपनिस्सयो पन पकतो उपनिस्सयो पकतूपनिस्सयो। पकतो नाम अत्तनो सन्ताने निप्फादितो वा सद्धासीलादि; उपसेवितो वा उतुभोजनादि। पकतियायेव वा उपनिस्सयो पकतूपनिस्सयो, आरम्मणानन्तरेहि असम्मिस्सोति अत्थो। तस्स ‘‘पकतूपनिस्सयो – सद्धं उपनिस्साय दानं देति, सीलं समादियति, उपोसथकम्मं करोति, झानं उप्पादेति, विपस्सनं उप्पादेति, मग्गं उप्पादेति, अभिञ्ञं उप्पादेति, समापत्तिं उप्पादेति, सीलं… सुतं… चागं… पञ्ञं उपनिस्साय दानं देति…पे॰… समापत्तिं उप्पादेति। सद्धा… सीलं… सुतं… चागो… पञ्ञा सद्धाय… सीलस्स… सुतस्स… चागस्स… पञ्ञाय उपनिस्सयपच्चयेन पच्चयो’’तिआदिना नयेन अनेकप्पकारको पभेदो वेदितब्बो। इति इमे सद्धादयो पकता चेव बलवकारणट्ठेन उपनिस्सया चाति पकतूपनिस्सयोति।&lt;br&gt;&#xA;पठमतरं उप्पज्जित्वा वत्तमानभावेन उपकारको धम्मो पुरेजातपच्चयो। सो पञ्चद्वारे वत्थारम्मणहदयवत्थुवसेन एकादसविधो होति । यथाह – चक्खायतनं चक्खुविञ्ञाणधातुया तंसम्पयुत्तकानञ्च धम्मानं पुरेजातपच्चयेन पच्चयो। सोत… घान… जिव्हा… कायायतनं, रूपायतनं, सद्द… गन्ध… रस… फोट्ठब्बायतनं, कायविञ्ञाणधातुया तंसम्पयुत्तकानञ्च धम्मानं पुरेजातपच्चयेन पच्चयो। रूपसद्दगन्धरसफोट्ठब्बायतनं मनोधातुया तंसम्पयुत्तकानञ्च धम्मानं पुरेजातपच्चयेन पच्चयो। यं रूपं निस्साय मनोधातु च मनोविञ्ञाणधातु च वत्तन्ति, तं रूपं मनोधातुया तंसम्पयुत्तकानञ्च धम्मानं पुरेजातपच्चयेन पच्चयो, मनोविञ्ञाणधातुया तंसम्पयुत्तकानञ्च धम्मानं किञ्चि काले पुरेजातपच्चयेन पच्चयो, किञ्चि काले न पुरेजातपच्चयेन पच्चयोति।&lt;br&gt;&#xA;पुरेजातानं रूपधम्मानं उपत्थम्भकट्ठेन उपकारको अरूपधम्मो पच्छाजातपच्चयो, गिज्झपोतकसरीरानं आहारासाचेतना विय। तेन वुत्तं – ‘‘पच्छाजाता चित्तचेतसिका धम्मा पुरेजातस्स इमस्स कायस्स पच्छाजातपच्चयेन पच्चयो’’ति।&lt;br&gt;&#xA;आसेवनट्ठेन अनन्तरानं पगुणबलवभावाय उपकारको धम्मो आसेवनपच्चयो, गन्थादीसु पुरिमापुरिमाभियोगो विय। सो कुसलाकुसलकिरियजवनवसेन तिविधो होति। यथाह – पुरिमा पुरिमा कुसला धम्मा पच्छिमानं पच्छिमानं कुसलानं धम्मानं आसेवनपच्चयेन पच्चयो । पुरिमा पुरिमा अकुसला…पे॰… किरियाब्याकता धम्मा पच्छिमानं पच्छिमानं किरियाब्याकतानं धम्मानं आसेवनपच्चयेन पच्चयोति।&lt;br&gt;&#xA;चित्तपयोगसङ्खातेन किरियाभावेन उपकारको धम्मो कम्मपच्चयो। सो नानाक्खणिकाय चेव कुसलाकुसलचेतनाय सहजाताय च सब्बायपि चेतनाय वसेन दुविधो होति। यथाह – कुसलाकुसलं कम्मं विपाकानं खन्धानं कटत्ता च रूपानं कम्मपच्चयेन पच्चयो। चेतना सम्पयुत्तकानं धम्मानं तं समुट्ठानानञ्च रूपानं कम्मपच्चयेन पच्चयोति।&lt;br&gt;&#xA;निरुस्साहसन्तभावेन निरुस्साहसन्तभावाय उपकारको विपाकधम्मो विपाकपच्चयो। सो पवत्ते चित्तसमुट्ठानानं, पटिसन्धियं कटत्ता च रूपानं, सब्बत्थ च सम्पयुत्तधम्मानं विपाकपच्चयो होति। यथाह – विपाकाब्याकतो एको खन्धो तिण्णं खन्धानं, चित्तसमुट्ठानानञ्च रूपानं, विपाकपच्चयेन पच्चयो…पे॰… पटिसन्धिक्खणे विपाकाब्याकतो एको खन्धो…पे॰… द्वे खन्धा द्विन्नं खन्धानं कटत्ता च रूपानं विपाकपच्चयेन पच्चयो। खन्धा वत्थुस्स विपाकपच्चयेन पच्चयोति।&lt;br&gt;&#xA;रूपारूपानं उपत्थम्भकट्ठेन उपकारका चत्तारो आहारा आहारपच्चयो। यथाह – कबळीकारो आहारो इमस्स कायस्स आहारपच्चयेन पच्चयो। अरूपिनो आहारा सम्पयुत्तकानं धम्मानं तंसमुट्ठानानञ्च रूपानं आहारपच्चयेन पच्चयोति। पञ्हावारे पन ‘‘पटिसन्धिक्खणे विपाकाब्याकता आहारा सम्पयुत्तकानं खन्धानं कटत्ता च रूपानं आहारपच्चयेन पच्चयो’’तिपि वुत्तम्।&lt;br&gt;&#xA;अधिपतियट्ठेन उपकारका इत्थिन्द्रियपुरिसिन्द्रियवज्जा वीसतिन्द्रिया इन्द्रियपच्चयो। तत्थ चक्खुन्द्रियादयो पञ्च अरूपधम्मानंयेव, सेसा रूपारूपानं पच्चया होन्ति। यथाह – चक्खुन्द्रियं चक्खुविञ्ञाणधातुया, सोत… घान… जिव्हा… कायिन्द्रियं कायविञ्ञाणधातुया तंसम्पयुत्तकानञ्च धम्मानं इन्द्रियपच्चयेन पच्चयो। रूपजीवितिन्द्रियं कटत्तारूपानं इन्द्रियपच्चयेन पच्चयो। अरूपिनो इन्द्रिया सम्पयुत्तकानं धम्मानं तंसमुट्ठानानञ्च रूपानं इन्द्रियपच्चयेन पच्चयोति। पञ्हावारे पन ‘‘पटिसन्धिक्खणे विपाकाब्याकता इन्द्रिया सम्पयुत्तकानं खन्धानं कटत्ता च रूपानं इन्द्रियपच्चयेन पच्चयो’’तिपि वुत्तम्।&lt;br&gt;&#xA;उपनिज्झायनट्ठेन उपकारकानि ठपेत्वा द्विपञ्चविञ्ञाणेसु कायिकसुखदुक्खवेदनाद्वयं सब्बानिपि कुसलादिभेदानि सत्त झानङ्गानि झानपच्चयो। यथाह – झानङ्गानि झानसम्पयुत्तकानं धम्मानं तंसमुट्ठानानञ्च रूपानं झानपच्चयेन पच्चयोति। पञ्हावारे पन पटिसन्धिक्खणे विपाकाब्याकतानि झानङ्गानि सम्पयुत्तकानं खन्धानं कटत्ता च रूपानं झानपच्चयेन पच्चयो’’तिपि वुत्तम्।&lt;br&gt;&#xA;यतो ततो वा निय्यानट्ठेन उपकारकानि कुसलादिभेदानि द्वादस मग्गङ्गानि मग्गपच्चयो। यथाह – ‘‘मग्गङ्गानि मग्गसम्पयुत्तकानं धम्मानं तंसमुट्ठानानञ्च रूपानं मग्गपच्चयेन पच्चयो’’ति। पञ्हावारे पन ‘‘पटिसन्धिक्खणे विपाकाब्याकतानि मग्गङ्गानि सम्पयुत्तकानं खन्धानं कटत्ता च रूपानं मग्गपच्चयेन पच्चयो’’ति वुत्तम्। न एते पन द्वेपि झानमग्गपच्चया यथासङ्ख्यं द्विपञ्चविञ्ञाणाहेतुकचित्तेसु लब्भन्तीति वेदितब्बा।&lt;br&gt;&#xA;एकवत्थुकएकारम्मणएकुप्पादेकनिरोधसङ्खातेन सम्पयुत्तभावेन उपकारका अरूपधम्मा सम्पयुत्तपच्चयो। यथाह – ‘‘चत्तारो खन्धा अरूपिनो अञ्ञमञ्ञं सम्पयुत्तपच्चयेन पच्चयो’’ति।&lt;br&gt;&#xA;एकवत्थुकादिभावानुपगमेन उपकारका रूपिनो धम्मा अरूपीनं, अरूपिनो धम्मा रूपीनं विप्पयुत्तपच्चयेन पच्चयो। सो सहजातपच्छाजातपुरेजातवसेन तिविधो होति। वुत्तञ्हेतं – सहजाता कुसला खन्धा चित्तसमुट्ठानानं रूपानं विप्पयुत्तपच्चयेन पच्चयो। पच्छाजाता कुसला खन्धा पुरेजातस्स इमस्स कायस्स विप्पयुत्तपच्चयेन पच्चयोति। अब्याकतपदस्स पन सहजातविभङ्गे ‘‘पटिसन्धिक्खणे विपाकाब्याकता खन्धा कटत्तारूपानं विप्पयुत्तपच्चयेन पच्चयो। खन्धा वत्थुस्स, वत्थु खन्धानं विप्पयुत्तपच्चयेन पच्चयो’’ति वुत्तम्। पुरेजातं पन चक्खुन्द्रियादिवत्थुवसेनेव वेदितब्बम्। यथाह – पुरेजातं चक्खायतनं चक्खुविञ्ञाणस्स…पे॰… कायायतनं कायविञ्ञाणस्स विप्पयुत्तपच्चयेन पच्चयो। वत्थु विपाकाब्याकतानं किरियाब्याकतानं खन्धानं वत्थु कुसलानं खन्धानं, वत्थु अकुसलानं खन्धानं विप्पयुत्तपच्चयेन पच्चयोति।&lt;br&gt;&#xA;पच्चुप्पन्नलक्खणेन अत्थिभावेन तादिसस्सेव धम्मस्स उपत्थम्भकट्ठेन उपकारको धम्मो अत्थिपच्चयो । तस्स अरूपक्खन्धमहाभूतनामरूपचित्तचेतसिकमहाभूतायतनवत्थुवसेन सत्तधा मातिका निक्खित्ता। यथाह – चत्तारो खन्धा अरूपिनो अञ्ञमञ्ञं अत्थिपच्चयेन पच्चयो; चत्तारो महाभूता अञ्ञमञ्ञं, ओक्कन्तिक्खणे नामरूपं अञ्ञमञ्ञं, चित्तचेतसिका धम्मा चित्तसमुट्ठानानं रूपानं महाभूता उपादारूपानं, चक्खायतनं चक्खुविञ्ञाणधातुया…पे॰… कायायतनं…पे॰… रूपायतनं…पे॰… फोट्ठब्बायतनं कायविञ्ञाणधातुया तंसम्पयुत्तकानञ्च धम्मानं अत्थिपच्चयेन पच्चयो। रूपायतनं…पे॰… फोट्ठब्बायतनं मनोधातुया तंसम्पयुत्तकानञ्च धम्मानं अत्थिपच्चयेन पच्चयो। यं रूपं निस्साय मनोधातु च मनोविञ्ञाणधातु च वत्तन्ति, तं रूपं मनोधातुया च मनोविञ्ञाणधातुया च तंसम्पयुत्तकानञ्च धम्मानं अत्थिपच्चयेन पच्चयोति। पञ्हावारे पन सहजातं, पुरेजातं, पच्छाजातं, आहारं, इन्द्रियन्तिपि निक्खिपित्वा सहजाते ताव ‘‘एको खन्धो तिण्णं खन्धानं चित्तसमुट्ठानानञ्च रूपानं अत्थिपच्चयेन पच्चयो’’तिआदिना नयेन निद्देसो कतो। पुरेजाते पुरेजातानं चक्खादीनं वसेन निद्देसो कतो। पच्छाजाते पुरेजातस्स इमस्स कायस्स पच्छाजातानं चित्तचेतसिकानं पच्चयवसेन निद्देसो कतो। आहारिन्द्रियेसु पन ‘‘कबळीकारो आहारो इमस्स कायस्स अत्थिपच्चयेन पच्चयो। रूपजीवितिन्द्रियं कटत्तारूपानं अत्थिपच्चयेन पच्चयो’’ति एवं निद्देसो कतोति।&lt;br&gt;&#xA;अत्तनो अनन्तरं उप्पज्जमानानं अरूपधम्मानं पवत्तिओकासस्स दानेन उपकारका समनन्तरनिरुद्धा अरूपधम्मा नत्थिपच्चयो। यथाह – समनन्तरनिरुद्धा चित्तचेतसिका धम्मा पटुप्पन्नानं चित्तचेतसिकानं धम्मानं नत्थिपच्चयेन पच्चयोति।&lt;br&gt;&#xA;ते एव विगतभावेन उपकारकत्ता विगतपच्चयो। यथाह – समनन्तरविगता चित्तचेतसिका धम्मा पटुप्पन्नानं चित्तचेतसिकानं धम्मानं विगतपच्चयेन पच्चयोति।&lt;br&gt;&#xA;अत्थिपच्चयधम्मा एव अविगतभावेन उपकारकत्ता अविगतपच्चयोति वेदितब्बा। देसनाविलासेन पन तथा विनेतब्बवेनेय्यवसेन वा अयं दुको वुत्तो; सहेतुकदुकं वत्वापि हेतुसम्पयुत्तदुको वियाति।&lt;br&gt;&#xA;इमेसु पन चतुवीसतिया पच्चयेसु असम्मोहत्थं –&lt;br&gt;&#xA;धम्मतो कालतो चेव, नानप्पकारभेदतो।&lt;br&gt;&#xA;पच्चयुप्पन्नतो चेव, विञ्ञातब्बो विनिच्छयो॥&lt;br&gt;&#xA;तत्थ धम्मतोति – इमेसु हि पच्चयेसु हेतुपच्चयो ताव नामरूपधम्मेसु नामधम्मेकदेसो। आरम्मणपच्चयो सद्धिं पञ्ञत्तिया च अभावेन सब्बेपि नामरूपधम्मा। अधिपतिपच्चये सहजाताधिपति नामधम्मेकदेसो, तथा कम्मझानमग्गपच्चया। आरम्मणाधिपति सब्बेपि गरुकातब्बा आरम्मणधम्मा। अनन्तरसमनन्तरपच्छाजातआसेवनविपाकसम्पयुत्तनत्थिविगतपच्चया नामधम्माव। निब्बानस्स असङ्गहितत्ता नामधम्मेकदेसोतिपि वत्तुं वट्टति। पुरेजातपच्चयो रूपेकदेसो। सेसा यथालाभवसेन नामरूपधम्माति एवं तावेत्थ धम्मतो विञ्ञातब्बो विनिच्छयो।&lt;br&gt;&#xA;कालतोति –&lt;br&gt;&#xA;पच्चुप्पन्नाव होन्तेत्थ, पच्चया दस पञ्च च।&lt;br&gt;&#xA;अतीता एव पञ्चेको, ते काले द्वेपि निस्सितो।&lt;br&gt;&#xA;तयो तिकालिका चेव, विमुत्ता चापि कालतोति॥&lt;br&gt;&#xA;एतेसु हि हेतुपच्चयो सहजातअञ्ञमञ्ञनिस्सयपुरेजातपच्छाजातविपाकआहारइन्द्रियझानमग्गसम्पयुत्तविप्पयुत्तअत्थिअविगतपच्चयोति इमे पन्नरस पच्चया पच्चुप्पन्नधम्माव होन्ति। अनन्तरपच्चयो समनन्तरआसेवननत्थिविगतपच्चयोति इमे पञ्च अतीतायेव होन्ति। एको पन कम्मपच्चयो, सो पच्चुप्पन्नातीते द्वेपि काले निस्सितो होति। सेसा आरम्मणपच्चयो अधिपतिपच्चयो उपनिस्सयपच्चयोति इमे तयो पच्चया तेकालिकापि होन्ति, पञ्ञत्तिया सद्धिं निब्बानस्स सङ्गहितत्ता कालविमुत्तापीति। एवमेत्थ कालतोपि विञ्ञातब्बो विनिच्छयो।&lt;br&gt;&#xA;नानप्पकारभेदतो पच्चयुप्पन्नतोति इमेसं पन द्विन्नं पदानं अत्थो निद्देसवारे आविभविस्सतीति।&lt;br&gt;&#xA;पच्चयुद्देसवण्णना।&lt;/p&gt;</description>
    </item>
    <item>
      <title>५२ पच्चयनिद्देसो</title>
      <link>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/52_pachchayaniddeso/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/02_aTThakathA/03_abhidhammapiTaka/03_panchapakaraNa-aTThakathA/52_pachchayaniddeso/</guid>
      <description>&lt;p&gt;पच्चयनिद्देसो&lt;br&gt;&#xA;१. हेतुपच्चयनिद्देसवण्णना&lt;br&gt;&#xA;१. इदानि सब्बेपि ते पच्चये उद्दिट्ठपटिपाटिया निद्दिसित्वा दस्सेतुं हेतुपच्चयोति हेतू हेतुसम्पयुत्तकानं धम्मानं तंसमुट्ठानानञ्च रूपानं हेतुपच्चयेन पच्चयोतिआदिमाह। तत्थ हेतुपच्चयोति चतुवीसतिया पच्चयेसु निक्खित्तपटिपाटिया सब्बपठमं भाजेतब्बस्स पदुद्धारो। सेसपच्चयेसुपि इमिनाव नयेन पठमं भाजेतब्बपदं उद्धरित्वा विस्सज्जनं कतन्ति वेदितब्बम्। अयं पनेत्थ सम्बन्धो – यो पच्चयुद्देसे हेतुपच्चयोति उद्दिट्ठो, सो निद्देसतो ‘‘हेतू हेतुसम्पयुत्तकानं धम्मानं तंसमुट्ठानानञ्च रूपानं हेतुपच्चयेन पच्चयो’’ति एवं वेदितब्बो । इमिना उपायेन सब्बपच्चयेसु भाजेतब्बस्स पदस्स विस्सज्जनेन सद्धिं सम्बन्धो वेदितब्बो।&lt;br&gt;&#xA;इदानि हेतू हेतुसम्पयुत्तकानन्ति एत्थ ‘‘हेतुसम्पयुत्तकान’’न्ति अवत्वा ‘‘हेतू हेतुसम्पयुत्तकान’’न्ति कस्मा वुत्तन्ति? पच्चयस्स चेव पच्चयुप्पन्नानञ्च ववत्थापनतो। हेतुसम्पयुत्तकानन्ति हि वुत्ते हेतुना सम्पयुत्तकानं हेतुपच्चयेन पच्चयोति अत्थो भवेय्य। एवं सन्ते असुको नाम धम्मो हेतुपच्चयेन पच्चयोति पच्चयववत्थानं न पञ्ञायेय्य। अथापि हेतुना सम्पयुत्तकानं हेतुसम्पयुत्तकानन्ति अत्थं अग्गहेत्वाव येसं केसञ्चि सम्पयुत्तकानं हेतू हेतुपच्चयेन पच्चयोति अत्थो भवेय्य, एवं सन्ते हेतुना विप्पयुत्ता चक्खुविञ्ञाणादयोपि सम्पयुत्तकायेव, हेतुना सम्पयुत्ता कुसलादयोपि। तत्थ अयं हेतु असुकस्स नाम सम्पयुत्तकधम्मस्स पच्चयोति पच्चयुप्पन्नववत्थानं न पञ्ञायेय्य। तस्मा पच्चयञ्चेव पच्चयुप्पन्नञ्च ववत्थापेन्तो ‘‘हेतू हेतुसम्पयुत्तकान’’न्ति आह। तस्सत्थो – हेतुसम्पयुत्तकानं कुसलादिधम्मानं यो हेतु सम्पयुत्तको, सो हेतुपच्चयेन पच्चयोति। तत्रापि ‘‘पच्चयो’’ति अवत्वा ‘‘हेतुपच्चयेना’’ति वचनं हेतुनो अञ्ञथा पच्चयभावपटिसेधनत्थम्। अयञ्हि हेतु हेतुपच्चयेनापि पच्चयो होति, सहजातादिपच्चयेनापि। तत्रास्स य्वायं सहजातादिपच्चयवसेन अञ्ञथापि पच्चयभावो, तस्स पटिसेधनत्थं हेतुपच्चयेनाति वुत्तम्। एवं सन्तेपि ‘‘तंसम्पयुत्तकान’’न्ति अवत्वा कस्मा ‘‘हेतुसम्पयुत्तकान’’न्ति वुत्तन्ति? निद्दिसितब्बस्स अपाकटत्ता। तंसम्पयुत्तकानन्ति हि वुत्ते येन ते तंसम्पयुत्तका नाम होन्ति , अयं नाम सोति निद्दिसितब्बो अपाकटो। तस्स अपाकटत्ता येन सम्पयुत्ता ते तंसम्पयुत्तकाति वुच्चन्ति, तं सरूपतोव दस्सेतुं ‘‘हेतुसम्पयुत्तकान’’न्ति वुत्तम्।&lt;br&gt;&#xA;तंसमुट्ठानानन्ति एत्थ पन निद्दिसितब्बस्स पाकटत्ता तं-गहणं कतम्। अयञ्हेत्थ अत्थो – ते हेतू चेव हेतुसम्पयुत्तका च धम्मा समुट्ठानं एतेसन्ति तंसमुट्ठानानि। तेसं तंसमुट्ठानानं, हेतुतो चेव हेतुसम्पयुत्तधम्मेहि च निब्बत्तानन्ति अत्थो। इमिना चित्तसमुट्ठानरूपं गण्हाति । किं पन तं चित्ततो अञ्ञेनपि समुट्ठातीति? आम, समुट्ठाति। सब्बेपि हि चित्तचेतसिका एकतो हुत्वा रूपं समुट्ठापेन्ति। लोकियधम्मदेसनायं पन चित्तस्स अधिकभावतो तथाविधं रूपं चित्तसमुट्ठानन्ति वुच्चति। तेनेवाह चित्तचेतसिका धम्मा चित्तसमुट्ठानानं रूपानं सहजातपच्चयेन पच्चयोति।&lt;br&gt;&#xA;यदि एवं इधापि ‘‘तंसमुट्ठानान’’न्ति अवत्वा चित्तसमुट्ठानानन्ति कस्मा न वुत्तन्ति? अचित्तसमुट्ठानानम्पि सङ्गण्हनतो। पञ्हावारस्मिञ्हि ‘‘पटिसन्धिक्खणे विपाकाब्याकता हेतू सम्पयुत्तकानं खन्धानं कटत्ता च रूपानं हेतुपच्चयेन पच्चयोति आगतं’’। तस्स सङ्गण्हनत्थं इध चित्तसमुट्ठानानन्ति अवत्वा तंसमुट्ठानानन्ति वुत्तम्। तस्सत्थो – चित्तजरूपं अजनयमानापि ते हेतू हेतुसम्पयुत्तका धम्मा सहजातादिपच्चयवसेन समुट्ठानं एतेसन्ति तंसमुट्ठानानि। तेसं तंसमुट्ठानानं पवत्ते चित्तजानं पटिसन्धियञ्च कटत्तारूपानम्पि हेतू हेतुपच्चयेन पच्चयोति। इमिना उपायेन अञ्ञेसुपि तंसमुट्ठानानन्ति आगतट्ठानेसु अत्थो वेदितब्बो।&lt;br&gt;&#xA;कस्मा पनायं हेतु पटिसन्धियमेव कटत्तारूपानं हेतुपच्चयो होति, न पवत्तेति? पटिसन्धियं कम्मजरूपानं चित्तपटिबद्धवुत्तिताय। पटिसन्धियञ्हि कम्मजरूपानं चित्तपटिबद्धा पवत्ति, चित्तवसेन उप्पज्जन्ति चेव तिट्ठन्ति च। तस्मिञ्हि खणे चित्तं चित्तजरूपं जनेतुं न सक्कोति, तानिपि विना चित्तेन उप्पज्जितुं वा ठातुं वा न सक्कोन्ति। तेनेवाह – ‘‘विञ्ञाणपच्चया नामरूपं, तस्मिं पतिट्ठिते विञ्ञाणे नामरूपस्स अवक्कन्ति होती’’ति (सं॰ नि॰ २.३९)। पवत्तियं पन तेसं चित्ते विज्जमानेपि कम्मपटिबद्धाव पवत्ति, न चित्तपटिबद्धा। अविज्जमाने चापि चित्ते निरोधसमापन्नानं उप्पज्जन्तियेव।&lt;br&gt;&#xA;कस्मा पन पटिसन्धिक्खणे चित्तं चित्तजरूपं जनेतुं न सक्कोतीति? कम्मवेगक्खित्तताय चेव अप्पतिट्ठितवत्थुताय च दुब्बलत्ता। तञ्हि तदा कम्मवेगक्खित्तं अपुरेजातवत्थुकत्ता च अप्पतिट्ठितवत्थुकन्ति दुब्बलं होति। तस्मा पपाते पतितमत्तो पुरिसो किञ्चि सिप्पं कातुं विय रूपं जनेतुं न सक्कोति; कम्मजरूपमेव पनस्स चित्तसमुट्ठानरूपट्ठाने तिट्ठति। तञ्च कम्मजरूपस्सेव बीजट्ठाने तिट्ठति। कम्मं पनस्स खेत्तसदिसं, किलेसा आपसदिसा। तस्मा सन्तेपि खेत्ते आपे च पठमुप्पत्तियं बीजानुभावेन रुक्खुप्पत्ति विय पटिसन्धिक्खणे चित्तानुभावेन रूपकायस्स उप्पत्ति। बीजे पन विगतेपि पथवीआपानुभावेन रुक्खस्स उपरूपरि पवत्ति विय; विना चित्तेन कम्मतोव कटत्तारूपानं पवत्ति होतीति वेदितब्बा। वुत्तम्पि चेतं – ‘‘कम्मं खेत्तं विञ्ञाणं बीजं तण्हा स्नेहो’’ति (अ॰ नि॰ ३.७७)।&lt;br&gt;&#xA;अयञ्च पनत्थो ओकासवसेनेव गहेतब्बो। तयो हि ओकासा – नामोकासो, रूपोकासो, नामरूपोकासोति। तत्थ अरूपभवो नामोकासो नाम। तत्र हि हदयवत्थुमत्तम्पि रूपपच्चयं विना अरूपधम्माव उप्पज्जन्ति। असञ्ञभवो रूपोकासो नाम। तत्र हि पटिसन्धिचित्तमत्तम्पि अरूपपच्चयं विना रूपधम्माव उप्पज्जन्ति। पञ्चवोकारभवो नामरूपोकासो नाम। तत्र हि वत्थुरूपमत्तम्पि विना पटिसन्धियं अरूपधम्मा, पटिसन्धिचित्तञ्च विना कम्मजापि रूपधम्मा नुप्पज्जन्ति। युगनद्धाव रूपारूपानं उप्पत्ति। यथा हि सस्सामिके सराजके गेहे सद्वारपालके राजाणत्तिं विना पठमप्पवेसो नाम नत्थि, अपरभागे पन विनापि आणत्तिं पुरिमाणत्तिआनुभावेनेव होति, एवमेव पञ्चवोकारे पटिसन्धिविञ्ञाणराजस्स सहजातादिपच्चयतं विना रूपस्स पटिसन्धिवसेन पठमुप्पत्ति नाम नत्थि। अपरभागे पन विनापि पटिसन्धिविञ्ञाणस्स सहजातादिपच्चयानुभावं पुरिमानुभाववसेन लद्धप्पवेसस्स कम्मतो पवत्ति होति। असञ्ञभवो पन यस्मा अरूपोकासो न होति, तस्मा तत्थ विनाव अरूपपच्चया असञ्ञोकासत्ता रूपं पवत्तति, अस्सामिके सुञ्ञगेहे अत्तनो गेहे च पुरिसस्स पवेसो विय। अरूपभवोपि यस्मा रूपोकासो न होति, तस्मा तत्थ विनाव रूपपच्चया अञ्ञोकासत्ता अरूपधम्मा पवत्तन्ति। पञ्चवोकारभवो पन रूपारूपोकासोति नत्थेत्थ अरूपपच्चयं विना पटिसन्धिक्खणे रूपानं उप्पत्तीति। इति अयं हेतु पटिसन्धियमेव कटत्तारूपानं पच्चयो होति, न पवत्तेति।&lt;br&gt;&#xA;ननु ‘‘हेतू सहजातानं हेतुपच्चयेन पच्चयोति वुत्ते सब्बोपि अयमत्थो गहितो होति, अथ कस्मा ‘‘हेतुसम्पयुत्तकानं धम्मानं तंसमुट्ठानानञ्च रूपान’’न्ति इदं गहितन्ति? पवत्तियं कटत्तारूपादीनं पच्चयभावपटिबाहनतो। एवञ्हि सति यानि पवत्तियं हेतुना सह एकक्खणे कटत्तारूपानि चेव उतुआहारसमुट्ठानानि च जायन्ति, तेसम्पि हेतू हेतुपच्चयोति आपज्जेय्य, न च सो तेसं पच्चयो। तस्मा तेसं पच्चयभावस्स पटिबाहनत्थमेतं गहितन्ति वेदितब्बम्।&lt;br&gt;&#xA;इदानि ‘‘नानप्पकारभेदतो पच्चयुप्पन्नतो’’ति इमेसं पदानं वसेनेत्थ विञ्ञातब्बो विनिच्छयो। तेसु नानप्पकारभेदतोति अयञ्हि हेतु नाम जातितो कुसलाकुसलविपाककिरियभेदतो चतुब्बिधो। तत्थ कुसलहेतु भूमन्तरतो कामावचरादिभेदेन चतुब्बिधो, अकुसलहेतु कामावचरोव विपाकहेतु कामावचरादिभेदेन चतुब्बिधो, किरियहेतु कामावचरो रूपावचरो अरूपावचरोति तिविधो। तत्थ कामावचरकुसलहेतु नामतो अलोभादिवसेन तिविधो। रूपावचरादिकुसलहेतूसुपि एसेव नयो। अकुसलहेतु लोभादिवसेन तिविधो। विपाककिरियहेतू पन अलोभादिवसेन तयो तयो होन्ति। तंतंचित्तसम्पयोगवसेन पन तेसं तेसं हेतूनं नानप्पकारभेदोयेवाति एवं तावेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;पच्चयुप्पन्नतोति इमिना पच्चयेन इमे धम्मा उप्पज्जन्ति, इमेसं नाम धम्मानं अयं पच्चयोति एवम्पि विञ्ञातब्बो विनिच्छयोति अत्थो। तत्थ इमस्मिं ताव हेतुपच्चये कामावचरकुसलहेतु कामभवरूपभवेसु अत्तना सम्पयुत्तधम्मानञ्चेव चित्तसमुट्ठानरूपानञ्च हेतुपच्चयो होति, अरूपभवे सम्पयुत्तधम्मानंयेव। रूपावचरकुसलहेतु कामभवरूपभवेसुयेव सम्पयुत्तधम्मानञ्चेव चित्तसमुट्ठानरूपानञ्च हेतुपच्चयो। अरूपावचरकुसलहेतु कामावचरकुसलहेतुसदिसोव। तथा अपरियापन्नकुसलहेतु, तथा अकुसलहेतु। कामावचरविपाकहेतु पन कामभवस्मिंयेव अत्तना सम्पयुत्तधम्मानं, पटिसन्धियं कटत्तारूपानं, पवत्ते चित्तसमुट्ठानरूपानञ्च हेतुपच्चयो। रूपावचरविपाकहेतु रूपभवे वुत्तप्पकारानञ्ञेव हेतुपच्चयो। अरूपावचरविपाकहेतु अरूपभवे सम्पयुत्तकानञ्ञेव हेतुपच्चयो। अपरियापन्नविपाकहेतु कामभवरूपभवेसु सम्पयुत्तकानञ्चेव चित्तसमुट्ठानरूपानञ्च अरूपभवे अरूपधम्मानञ्ञेव हेतुपच्चयो। किरियहेतूसु पन तेभूमकेसुपि कुसलहेतुसदिसोव पच्चयोति। एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;हेतुपच्चयनिद्देसवण्णना।&lt;br&gt;&#xA;२. आरम्मणपच्चयनिद्देसवण्णना&lt;br&gt;&#xA;२. आरम्मणपच्चयनिद्देसे रूपायतनन्ति रूपसङ्खातं आयतनम्। सेसेसुपि एसेव नयो। चक्खुविञ्ञाणधातुयाति चक्खुविञ्ञाणसङ्खाताय धातुया। सेसपदेसुपि एसेव नयो। तंसम्पयुत्तकानन्ति ताय चक्खुविञ्ञाणधातुया सम्पयुत्तकानं तिण्णं खन्धानं, सब्बेसम्पि चक्खुपसादवत्थुकानं चतुन्नं खन्धानं रूपायतनं आरम्मणपच्चयेन पच्चयोति अत्थो। इतो परेसुपि एसेव नयो। मनोधातुयाति ससम्पयुत्तधम्माय तिविधायपि मनोधातुया रूपायतनादीनि पञ्च आरम्मणपच्चयेन पच्चयो, नो च खो एकक्खणे। सब्बे धम्माति एतानि च रूपायतनादीनि पञ्च अवसेसा च सब्बेपि ञेय्यधम्मा इमा छ धातुयो ठपेत्वा सेसाय ससम्पयुत्तधम्माय मनोविञ्ञाणधातुया आरम्मणपच्चयेन पच्चयोति अत्थो। यं यं धम्मं आरब्भाति इमिना ये एते एतासं सत्तन्नं विञ्ञाणधातूनं आरम्मणधम्मा वुत्ता, ते तासं धातूनं आरम्मणं कत्वा उप्पज्जनक्खणेयेव आरम्मणपच्चयो होन्तीति दीपेति। एवं होन्तापि च न एकतो होन्ति, यं यं आरब्भ ये ये उप्पज्जन्ति, तेसं तेसं ते ते विसुं विसुं आरम्मणपच्चयो होन्तीतिपि दीपेति। उप्पज्जन्तीति इदं यथा नज्जो सन्दन्ति, पब्बता तिट्ठन्तीति सब्बकालसङ्गहवसेन, एवं वुत्तन्ति वेदितब्बम्। तेन येपि आरब्भ ये उप्पज्जिंसु, येपि उप्पज्जिस्सन्ति, ते सब्बे आरम्मणपच्चयेनेव उप्पज्जिंसु च उप्पज्जिस्सन्ति चाति सिद्धं होति। चित्तचेतसिका धम्माति इदं ‘‘ये ये धम्मा’’ति वुत्तानं सरूपतो निदस्सनम्। ते ते धम्माति ते ते आरम्मणधम्मा। तेसं तेसन्ति तेसं तेसं चित्तचेतसिकधम्मानम्। अयं तावेत्थ पाळिवण्णना।&lt;br&gt;&#xA;इदं पन आरम्मणं नाम रूपारम्मणं सद्दगन्धरसफोट्ठब्बधम्मारम्मणन्ति कोट्ठासतो छब्बिधं होति। तत्थ ठपेत्वा पञ्ञत्तिं अवसेसं भूमितो कामावचरं…पे॰… अपरियापन्नन्ति चतुब्बिधं होति। तत्थ कामावचरं कुसलाकुसलविपाककिरियरूपभेदतो पञ्चविधं; रूपावचरं कुसलविपाककिरियतो तिविधं, तथा अरूपावचरं, अपरियापन्नं कुसलविपाकनिब्बानवसेन तिविधं होति। सब्बमेव वा एतं कुसलाकुसलविपाककिरियरूपनिब्बानपञ्ञत्तिभेदतो सत्तविधं होति। तत्थ कुसलं भूमिभेदतो चतुब्बिधं होति, अकुसलं कामावचरमेव, विपाकं चतुभूमकं, किरियं तिभूमकं, रूपं एकभूमकं कामावचरमेव, निब्बानम्पि एकभूमकं अपरियापन्नमेव, पञ्ञत्ति भूमिविनिमुत्ताति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेतस्मिं आरम्मणे कामावचरकुसलारम्मणं कामावचरकुसलस्स, रूपावचरकुसलस्स, अकुसलस्स, कामावचरविपाकस्स, कामावचरकिरियस्स, रूपावचरकिरियस्स चाति इमेसं छन्नं रासीनं आरम्मणपच्चयो होति। रूपावचरकुसलारम्मणं तेसु छसु रासीसु कामावचरविपाकवज्जानं पञ्चन्नं रासीनं आरम्मणपच्चयो होति। अरूपावचरकुसलारम्मणं कामावचरकुसलस्स, रूपावचरकुसलस्स, अरूपावचरकुसलस्स, अकुसलस्स, अरूपावरचरविपाकस्स, कामावचरकिरियस्स, रूपावचरकिरियस्स, अरूपावचरकिरियस्स चाति इमेसं अट्ठन्नं रासीनं आरम्मणपच्चयो होति। अपरियापन्नकुसलारम्मणं कामावचररूपावचरतो कुसलकिरियानमेव आरम्मणपच्चयो होति। अकुसलारम्मणं कामावचररूपावचरकुसलस्स, अकुसलस्स, कामावचरविपाकस्स, कामावचररूपावचरकिरियस्स चाति इमेसं छन्नं रासीनं आरम्मणपच्चयो होति।&lt;br&gt;&#xA;कामावचरविपाकारम्मणं कामावचररूपावचरकुसलस्स, अकुसलस्स, कामावचरविपाकस्स, कामावचररूपावचरकिरियस्स चाति इमेसं छन्नं रासीनं आरम्मणपच्चयो होति। रूपावचरविपाकारम्मणं कामावचररूपावचरकुसलस्स, अकुसलस्स, कामावचररूपावचरकिरियस्स चाति इमेसं पञ्चन्नं रासीनं आरम्मणपच्चयो होति। अरूपावचरविपाकारम्मणम्पि इमेसंयेव पञ्चन्नं रासीनं आरम्मणपच्चयो होति। अपरियापन्नविपाकारम्मणं कामावचररूपावचरकुसलकिरियानञ्ञेव आरम्मणपच्चयो होति।&lt;br&gt;&#xA;कामावचरकिरियारम्मणं कामावचररूपावचरकुसलस्स, अकुसलस्स, कामावचरविपाकस्स, कामावचररूपावचरकिरियस्स चाति इमेसं छन्नं रासीनं आरम्मणपच्चयो होति। रूपावचरकिरियारम्मणं इमेसु छसु रासीसु कामावचरविपाकवज्जानं पञ्चन्नं रासीनं आरम्मणपच्चयो होति। अरूपावचरकिरियारम्मणं तेसं पञ्चन्नं अरूपावचरकिरियस्स चाति इमेसं छन्नं रासीनं आरम्मणपच्चयो होति। चतुसमुट्ठानं रूपक्खन्धसङ्खातं रूपारम्मणं कामावचररूपावचरकुसलस्स अकुसलस्स कामावचरविपाकस्स कामावचररूपावचरकिरियस्स चाति इमेसं छन्नं रासीनं आरम्मणपच्चयो होति। निब्बानारम्मणं कामावचररूपावचरकुसलस्स, अपरियापन्नतो कुसलविपाकस्स, कामावचररूपावचरकिरियस्स चाति इमेसं छन्नं रासीनं आरम्मणपच्चयो होति। रूपावचरकुसलकिरियानं केचि निच्छन्ति, तं युत्तितो उपधारेतब्बम्। नानप्पकारकं पन पञ्ञत्तिआरम्मणं तेभूमककुसलस्स, अकुसलस्स, रूपावचरविपाकस्स, अरूपावचरविपाकस्स, तेभूमककिरियस्स चाति इमेसं नवन्नं रासीनं आरम्मणपच्चयो होति। तत्थ यं यं आरम्मणं येसं येसं पच्चयो, ते ते तंतंपच्चयुप्पन्ना नाम होन्तीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;आरम्मणपच्चयनिद्देसवण्णना।&lt;br&gt;&#xA;३. अधिपतिपच्चयनिद्देसवण्णना&lt;br&gt;&#xA;३. अधिपतिपच्चयनिद्देसे छन्दाधिपतीति छन्दसङ्खातो अधिपति। छन्दं धुरं कत्वा छन्दं जेट्ठकं कत्वा चित्तुप्पत्तिकाले उप्पन्नस्स कत्तुकम्यताछन्दस्सेतं नामम्। सेसेसुपि एसेव नयो। कस्मा पन यथा हेतुपच्चयनिद्देसे हेतू हेतुसम्पयुत्तकान’’न्ति वुत्तं, एवमिध ‘‘अधिपती अधिपतिसम्पयुत्तकानन्ति अवत्वा ‘‘छन्दाधिपति छन्दसम्पयुत्तकान’’न्तिआदिना नयेन देसना कताति? एकक्खणे अभावतो। पुरिमनयस्मिञ्हि द्वे तयो हेतू एकक्खणेपि हेतुपच्चयो होन्ति मूलट्ठेन। उपकारकभावस्स अविजहनतो। अधिपति पन जेट्ठकट्ठेन उपकारको, न च एकक्खणे बहू जेट्ठका नाम होन्ति। तस्मा एकतो उप्पन्नानम्पि नेसं एकक्खणे अधिपतिपच्चयभावो नत्थि। तस्स अधिपतिपच्चयभावस्स एकक्खणे अभावतो इध एवं देसना कताति।&lt;br&gt;&#xA;एवं सहजाताधिपतिं दस्सेत्वा इदानि आरम्मणाधिपतिं दस्सेतुं यं यं धम्मं गरुं कत्वातिआदि आरद्धम्। तत्थ यं यं धम्मन्ति यं यं आरम्मणधम्मम्। गरुं कत्वाति गरुकारचित्तीकारवसेन वा अस्सादवसेन वा गरुं भारियं लद्धब्बं अविजहितब्बं अनवञ्ञातं कत्वा। ते ते धम्माति ते ते गरुकातब्बधम्मा। तेसं तेसन्ति तेसं तेसं गरुकारकधम्मानम्। अधिपतिपच्चयेनाति आरम्मणाधिपतिपच्चयेन पच्चयो होतीति अयं तावेत्थ पाळिवण्णना।&lt;br&gt;&#xA;अयं पन अधिपति नाम सहजातारम्मणवसेन दुविधो। तत्थ सहजातो छन्दादिवसेन चतुब्बिधो। तेसु एकेको कामावचरादिवसेन भूमितो चतुब्बिधो। तत्थ कामावचरो कुसलाकुसलकिरियवसेन तिविधो। अकुसलं पत्वा पनेत्थ वीमंसाधिपति न लब्भति। रूपारूपावचरो कुसलकिरियवसेन दुविधो, अपरियापन्नो कुसलविपाकवसेन दुविधो। आरम्मणाधिपति पन जातिभेदतो कुसलाकुसलविपाककिरियरूपनिब्बानानं वसेन छब्बिधोति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ सहजाताधिपतिम्हि ताव कामावचरकुसलकिरियसङ्खातो अधिपति दुहेतुकतिहेतुकेसु चित्तुप्पादेसु छन्दादीनं अञ्ञतरं जेट्ठकं कत्वा उप्पत्तिकाले अत्तना सम्पयुत्तधम्मानञ्चेव चित्तसमुट्ठानरूपस्स च अधिपतिपच्चयो होति। रूपावचरकुसलकिरियसङ्खातेपि एसेव नयो। अयं पन एकन्तेनेव लब्भति। न हि ते धम्मा सहजाताधिपतिं विना उप्पज्जन्ति। अरूपावचरकुसलकिरियसङ्खातो पन पञ्चवोकारे रूपावचरअधिपतिसदिसोव चतुवोकारे पन सम्पयुत्तधम्मानञ्ञेव अधिपतिपच्चयो होति। तथा तत्थुप्पन्नो सब्बोपि कामावचराधिपति। अपरियापन्नो कुसलतोपि विपाकतोपि पञ्चवोकारे एकन्तेनेव सम्पयुत्तधम्मानञ्चेव चित्तसमुट्ठानरूपानञ्च अधिपतिपच्चयो होति, चतुवोकारे अरूपधम्मानञ्ञेव। अकुसलो कामभवे मिच्छत्तनियतचित्तेसु एकन्तेनेव सम्पयुत्तकानञ्चेव चित्तसमुट्ठानरूपानञ्च अधिपतिपच्चयो होति। अनियतो कामभवरूपभवेसु अत्तनो अधिपतिकाले तेसञ्ञेव। अरूपभवे अरूपधम्मानञ्ञेव अधिपतिपच्चयो होति। अयं ताव सहजाताधिपतिम्हि नयो।&lt;br&gt;&#xA;आरम्मणाधिपतिम्हि पन कामावचरकुसलो आरम्मणाधिपति कामावचरकुसलस्स लोभसहगताकुसलस्साति इमेसं द्विन्नं रासीनं आरम्मणाधिपतिपच्चयो होति। रूपावचरारूपावचरेपि कुसलारम्मणाधिपतिम्हि एसेव नयो। अपरियापन्नकुसलो पन आरम्मणाधिपति कामावचरतो ञाणसम्पयुत्तकुसलस्स चेव ञाणसम्पयुत्तकिरियस्स च आरम्मणाधिपतिपच्चयो होति। अकुसलो पन आरम्मणाधिपति नाम लोभसहगतचित्तुप्पादो वुच्चति। सो लोभसहगताकुसलस्सेव आरम्मणाधिपतिपच्चयो होति। कामावचरो पन विपाकारम्मणाधिपति लोभसहगताकुसलस्सेव आरम्मणाधिपतिपच्चयो होति। तथा रूपावचरारूपावचरविपाकारम्मणाधिपति। लोकुत्तरो पन विपाकारम्मणाधिपति कामावचरतो ञाणसम्पयुत्तकुसलकिरियानञ्ञेव आरम्मणाधिपतिपच्चयो होति। कामावचरादिभेदतो पन तिविधोपि किरियारम्मणाधिपति लोभसहगताकुसलस्सेव आरम्मणाधिपतिपच्चयो होति। चतुसमुट्ठानिकरूपसङ्खातो रूपक्खन्धो आरम्मणाधिपति लोभसहगताकुसलस्सेव आरम्मणाधिपतिपच्चयो होति। निब्बानं कामावचरतो ञाणसम्पयुत्तकुसलस्स ञाणसम्पयुत्तकिरियस्स लोकुत्तरकुसलस्स लोकुत्तरविपाकस्स चाति इमेसं चतुन्नं रासीनं आरम्मणाधिपतिपच्चयो होतीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;अधिपतिपच्चयनिद्देसवण्णना।&lt;br&gt;&#xA;४. अनन्तरपच्चयनिद्देसवण्णना&lt;br&gt;&#xA;४. अनन्तरपच्चयनिद्देसे मनोधातुयाति विपाकमनोधातुया। मनोविञ्ञाणधातुयाति सन्तीरणकिच्चाय अहेतुकविपाकमनोविञ्ञाणधातुया। ततो परं पन वोट्ठब्बनजवनतदारम्मणभवङ्गकिच्चा मनोविञ्ञाणधातुयो वत्तब्बा सियुं, ता अवुत्तापि इमिनाव नयेन वेदितब्बाति नयं दस्सेत्वा देसना सङ्खित्ता। ‘‘पुरिमा पुरिमा कुसला धम्मा’’तिआदिके च छट्ठनये ता सङ्गहितातिपि इध न वुत्ताति वेदितब्बा। तत्थ पुरिमा पुरिमाति छसु द्वारेसुपि अनन्तरातीता कुसलजवनधम्मा दट्ठब्बा। पच्छिमानं पच्छिमानन्ति अनन्तरउप्पज्जमानानञ्ञेव। कुसलानन्ति सदिसकुसलानम्। अब्याकतानन्ति इदं पन कुसलानन्तरं तदारम्मणभवङ्गफलसमापत्तिवसेन वुत्तम्। अकुसलमूलके अब्याकतानन्ति तदारम्मणभवङ्गसङ्खातानञ्ञेव। अब्याकतमूलके अब्याकतानन्ति आवज्जनजवनवसेन वा भवङ्गवसेन वा पवत्तानं किरियविपाकाब्याकतानं किरियमनोधातुतो पट्ठाय पन याव वोट्ठब्बनकिच्चा मनोविञ्ञाणधातु, ताव पवत्तेसु वीथिचित्तेसुपि अयं नयो लब्भतेव। कुसलानन्ति पञ्चद्वारे वोट्ठब्बनानन्तरानं मनोद्वारे आवज्जनान्तरानं पठमजवनकुसलानम्। अकुसलानन्ति पदेपि एसेव नयो। येसं येसन्ति इदं सब्बेसम्पि अनन्तरपच्चयधम्मानम्। सङ्खेपलक्खणन्ति अयं तावेत्थ पाळिवण्णना।&lt;br&gt;&#xA;अयं पन अनन्तरपच्चयो नाम ठपेत्वा निब्बानं चतुभूमको अरूपधम्मरासियेवाति वेदितब्बो। सो जातिवसेन कुसलाकुसलविपाककिरियतो चतुधा भिज्जति। तत्थ कुसलो कामावचरादिभेदतो चतुब्बिधो होति, अकुसलो कामावचरोव विपाको चतुभूमको, किरियानन्तरपच्चयो पन ते भूमकोति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ कामावचरकुसलो अत्तना सदिसस्सेव कामावचरकुसलस्स अनन्तरपच्चयो होति। ञाणसम्पयुत्तकामावचरकुसलो पन रूपावचरकुसलस्स अरूपावचरकुसलस्स लोकुत्तरकुसलस्साति इमेसं तिण्णं रासीनं अनन्तरपच्चयो होति। कामावचरकुसलो च कामावचरविपाकस्स, रूपावचरारूपावचरविपाकस्स, ञाणसम्पयुत्तो लोकुत्तरविपाकस्सापीति इमेसं चतुन्नं रासीनं अनन्तरपच्चयो होति। रूपावचरकुसलो रूपावचरकुसलस्स, ञाणसम्पयुत्तकामावचरविपाकस्स, रूपावचरविपाकस्साति इमेसं तिण्णं रासीनं अनन्तरपच्चयो होति। अरूपावचरकुसलो तेसं द्विन्नं विपाकानं अत्तनो कुसलस्स विपाकस्स चाति अविसेसेन चतुन्नं रासीनं अनन्तरपच्चयो होति। विसेसेन पनेत्थ नेवसञ्ञानासञ्ञायतनकुसलो अनागामिफलसङ्खातस्स लोकुत्तरविपाकस्सपि अनन्तरपच्चयो होति। लोकुत्तरकुसलो लोकुत्तरविपाकस्सेव अनन्तरपच्चयो होति। अकुसलो अविसेसेन अकुसलस्स चेव कुसलाकुसलविपाकस्स च। विसेसेन पनेत्थ सुखमज्झत्तवेदनासम्पयुत्तो अकुसलो रूपावचरारूपावचरविपाकस्सापीति इमेसं चतुन्नं रासीनं अनन्तरपच्चयो होति।&lt;br&gt;&#xA;कामावचरविपाकस्स ञाणसम्पयुत्तो वा ञाणविप्पयुत्तो वा विपाको कामावचरकिरियावज्जनस्स, ञाणसम्पयुत्तविपाको पनेत्थ पटिसन्धिवसेन उप्पज्जमानस्स रूपावचरारूपावचरविपाकस्सापीति इमेसं चतुन्नं रासीनं अनन्तरपच्चयो होति। रूपावचरविपाको सहेतुककामावचरविपाकस्स रूपावचरारूपावचरविपाकस्स कामावचरकिरियावज्जनस्साति इमेसं चतुन्नं रासीनं अनन्तरपच्चयो होति। अरूपावचरविपाको तिहेतुककामावचरविपाकस्स अरूपावचरविपाकस्स कामावचरकिरियावज्जनस्साति तिण्णं रासीनं अनन्तरपच्चयो होति। लोकुत्तरविपाको तिहेतुककामावचरविपाकस्स रूपावचरारूपावचरलोकुत्तरविपाकस्साति चतुन्नं रासीनं अनन्तरपच्चयो होति।&lt;br&gt;&#xA;कामावचरकिरियं कामावचरकुसलाकुसलस्स चतुभूमकविपाकस्स तेभूमककिरियस्साति नवन्नं रासीनं अनन्तरपच्चयो होति। रूपावचरकिरियं तिहेतुककामावचरविपाकस्स रूपावचरविपाकस्स रूपावचरकिरियस्साति तिण्णं रासीनं अनन्तरपच्चयो होति। अरूपावचरकिरियं तिहेतुककामावचरविपाकस्स रूपावचरारूपावचरलोकुत्तरविपाकस्स अरूपावचरकिरियस्साति पञ्चन्नं रासीनं अनन्तरपच्चयो होतीति। एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;अनन्तरपच्चयनिद्देसवण्णना।&lt;br&gt;&#xA;५. समनन्तरपच्चयनिद्देसवण्णना&lt;br&gt;&#xA;५. समनन्तरपच्चयनिद्देसोपि इमिना समानगतिकोव। इमे पन द्वे पच्चया महावित्थारा, तस्मा सब्बचित्तुप्पत्तिवसेन तेसं उपपरिक्खित्वा वित्थारो गहेतब्बोति।&lt;br&gt;&#xA;समनन्तरपच्चयनिद्देसवण्णना।&lt;br&gt;&#xA;६. सहजातपच्चयनिद्देसवण्णना&lt;br&gt;&#xA;६. सहजातपच्चयनिद्देसे अञ्ञमञ्ञन्ति अञ्ञो अञ्ञस्स। इमिना एतेसं धम्मानं एकक्खणे पच्चयभावञ्चेव पच्चयुप्पन्नभावञ्च दीपेति। ओक्कन्तिक्खणेति पञ्चवोकारभवे पटिसन्धिक्खणे। तस्मिञ्हि खणे नामरूपं ओक्कन्तं विय पक्खन्दन्तं विय परलोकतो इमं लोकं आगन्त्वा पविसन्तं विय उप्पज्जति, तस्मा सो खणो ‘‘ओक्कन्तिक्खणो’’ति वुच्चति। एत्थ च रूपन्ति हदयवत्थुमत्तमेव अधिप्पेतम्। तञ्हि नामस्स, नामञ्च तस्स अञ्ञमञ्ञं सहजातपच्चयट्ठं फरति। चित्तचेतसिकाति पवत्तियं चत्तारो खन्धा। सहजातपच्चयेनाति एत्थ चित्तसमुट्ठानरूपा चित्तचेतसिकानं पच्चयट्ठं न फरन्ति, तस्मा ‘‘अञ्ञमञ्ञ’’न्ति न वुत्तम्। तथा उपादारूपा भूतानम्। रूपिनो धम्मा अरूपीनं धम्मानन्ति हदयवत्थु चतुन्नं खन्धानम्। किञ्चि कालेति किस्मिञ्चि काले। सहजातपच्चयेनाति पटिसन्धिं सन्धाय वुत्तम्। न सहजातपच्चयेनाति पवत्तिं सन्धाय वुत्तम्।&lt;br&gt;&#xA;अयं पन ‘चत्तारो खन्धा अरूपिनो अञ्ञमञ्ञं सहजातपच्चयेन पच्चयो’ति एवं छहि कोट्ठासेहि ठितो। तत्थ तयो कोट्ठासा अञ्ञमञ्ञवसेन वुत्ता, तयो न अञ्ञमञ्ञवसेन। तत्थ पठमकोट्ठासे अरूपमेव पच्चयो चेव पच्चयुप्पन्नञ्च, दुतिये रूपमेव, ततिये नामरूपं, चतुत्थे पच्चयो अरूपं, पच्चयुप्पन्नं रूपं; पञ्चमे पच्चयोपि पच्चयुप्पन्नम्पि रूपमेव; छट्ठे पच्चयो रूपं, पच्चयुप्पन्नं अरूपन्ति अयं तावेत्थ पाळिवण्णना।&lt;br&gt;&#xA;अयं पन सहजातपच्चयो जातिवसेन कुसलो अकुसलो विपाको किरियं रूपन्ति पञ्चधा भिज्जति। तत्थ कुसलो भूमितो चतुब्बिधो होति, अकुसलो एकविधोव विपाको चतुब्बिधो, किरियसङ्खातो तिविधो, रूपं एकविधं कामावचरमेवाति एवं तावेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमकम्पि कुसलं पञ्चवोकारभवे अत्तना सम्पयुत्तधम्मानञ्चेव चित्तसमुट्ठानरूपस्स च सहजातपच्चयो होति, तथा अकुसलम्। यं पनेत्थ अरूपे उप्पज्जति, तं अरूपधम्मानंयेव सहजातपच्चयो होति।&lt;br&gt;&#xA;कामावचररूपावचरविपाकं चित्तसमुट्ठानरूपस्स चेव सम्पयुत्तधम्मानञ्च सहजातपच्चयो होति। यं पनेत्थ रूपं न समुट्ठापेति, तं सम्पयुत्तधम्मानञ्ञेव। यं पटिसन्धियं उप्पज्जति, तं कटत्तारूपानञ्चापि सहजातपच्चयो होति। अरूपावचरविपाकं सम्पयुत्तधम्मानञ्ञेव। लोकुत्तरविपाकं पञ्चवोकारे सम्पयुत्तधम्मानञ्चेव चित्तसमुट्ठानरूपानञ्च, चतुवोकारे अरूपानञ्ञेव। कामावचरअरूपावचरकिरिया पञ्चवोकारे सम्पयुत्तकानञ्चेव चित्तसमुट्ठानरूपानञ्च सहजातपच्चयो होति, चतुवोकारे अरूपानञ्ञेव। रूपावचरकिरिया सम्पयुत्तधम्मानञ्चेव चित्तसमुट्ठानरूपानञ्च एकन्तेन सहजातपच्चयो होति।&lt;br&gt;&#xA;चतुसमुट्ठानिकस्स रूपस्स कम्मसमुट्ठानरूपे एकं महाभूतं तिण्णं, तीणि एकस्स, द्वे द्विन्नं महाभूतानं, महाभूता उपादारूपस्स सहजातपच्चयेन पच्चयो। कामावचररूपावचरपटिसन्धिक्खणे वत्थुरूपं विपाकक्खन्धानं सहजातपच्चयेन पच्चयो। उतुचित्ताहारसमुट्ठानेसु पन महाभूतानि अञ्ञमञ्ञञ्चेव उपादारूपस्स च सहजातपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;सहजातपच्चयनिद्देसवण्णना।&lt;br&gt;&#xA;७. अञ्ञमञ्ञपच्चयनिद्देसवण्णना&lt;br&gt;&#xA;७. अञ्ञमञ्ञपच्चयनिद्देसे सहजातपच्चयनिद्देसस्स पुरिमानं तिण्णं कोट्ठासानं वसेन पाळि आगता। तस्सा तत्थ वुत्तसदिसाव वण्णनाति पुन न गहिता। अयम्पि च अञ्ञमञ्ञपच्चयो जातिवसेन कुसलो अकुसलो विपाको किरियं रूपन्ति पञ्चधा भिन्नो। तत्थ कुसलो भूमितो चतुब्बिधो। सब्बं पुरिमसदिसमेवाति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ सब्बम्पि चतुभूमकं कुसलं अत्तना सम्पयुत्तधम्मानं अञ्ञमञ्ञपच्चयेन पच्चयो। तथा अकुसलम्। विपाके पन कामावचररूपावचरविपाकं पटिसन्धियं वत्थुरूपस्स, पवत्ते सम्पयुत्तधम्मानञ्ञेव। अरूपावचरलोकुत्तरविपाकं अत्तना सम्पयुत्तधम्मानञ्ञेव अञ्ञमञ्ञपच्चयेन पच्चयो। सब्बम्पि किरियं सम्पयुत्तधम्मानञ्ञेव अञ्ञमञ्ञपच्चयेन पच्चयो। चतुसमुट्ठानिकरूपस्स कम्मसमुट्ठाने एकं महाभूतं तिण्णं, तीणि एकस्स, द्वे द्विन्नं महाभूतानं अञ्ञमञ्ञपच्चयेन पच्चयो। कामावचररूपावचरपटिसन्धियं वत्थुरूपं विपाकक्खन्धानं अञ्ञमञ्ञपच्चयेन पच्चयो। उतुचित्ताहारसमुट्ठानेसु महाभूतानेव महाभूतानं अञ्ञमञ्ञपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;अञ्ञमञ्ञपच्चयनिद्देसवण्णना।&lt;br&gt;&#xA;८. निस्सयपच्चयनिद्देसवण्णना&lt;br&gt;&#xA;८. निस्सयपच्चयनिद्देसे सहजातपच्चयनिद्देसस्स पुरिमानं पञ्चन्नं कोट्ठासानं वसेन सहजातनिस्सयनयं दस्सेत्वा पुन छट्ठेन कोट्ठासेन पुरेजातनिस्सयनयं दस्सेतुं चक्खायतनं चक्खुविञ्ञाणधातुयातिआदि आरद्धम्। तत्थ यं रूपं निस्सायाति वत्थुरूपं सन्धाय वुत्तम्। तञ्हि निस्साय तिविधा मनोधातु, ठपेत्वा अरूपविपाकं द्वासत्ततिविधा मनोविञ्ञाणधातूति इमानि पञ्चसत्तति चित्तानि वत्तन्तीति अयं तावेत्थ पाळिवण्णना। अयम्पि निस्सयपच्चयो जातिवसेन कुसलादिभेदतो पञ्चधाव भिज्जति। तत्थ कुसलो भूमितो चतुब्बिधोव अकुसलो एकविधो विपाको चतुब्बिधो, किरियसङ्खातो तिविधो, रूपं एकविधमेवाति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमकम्पि कुसलं पञ्चवोकारे सम्पयुत्तक्खन्धानञ्चेव चित्तसमुट्ठानरूपस्स च निस्सयपच्चयेन पच्चयो होति। तथा अकुसलम्। यं पनेत्थ आरुप्पे उप्पज्जति, तं अरूपधम्मानञ्ञेव निस्सयपच्चयो होति। कामावचररूपावचरविपाकं पवत्ते सम्पयुत्तधम्मानञ्चेव चित्तसमुट्ठानरूपस्स च, पटिसन्धियं कटत्तारूपस्सापि निस्सयपच्चयो होति। अरूपावचरविपाकं सम्पयुत्तक्खन्धानंयेव होति। लोकुत्तरविपाकं पञ्चवोकारे; सम्पयुत्तकानञ्चेव चित्तसमुट्ठानरूपस्स च, चतुवोकारे अरूपस्सेव निस्सयपच्चयो होति। कामावचरअरूपावचरकिरिया पञ्चवोकारे सम्पयुत्तकानञ्चेव चित्तसमुट्ठानरूपस्स च निस्सयपच्चयो होति, चतुवोकारे अरूपानञ्ञेव। रूपावचरकिरिया सम्पयुत्तकानञ्चेव चित्तसमुट्ठानरूपस्स च एकन्तेन निस्सयपच्चयो होति।&lt;br&gt;&#xA;चतुसमुट्ठानिकरूपस्स च कम्मसमुट्ठानरूपे एकं महाभूतं तिण्णं, तीणि एकस्स, द्वे द्विन्नं महाभूतानं, महाभूता उपादारूपानं, वत्थुरूपं पञ्चवोकारभवे चतुभूमककुसलस्स, अकुसलस्स, ठपेत्वा आरुप्पविपाकञ्चेव द्वे पञ्चविञ्ञाणानि च सेसतेभूमकविपाकस्स, तेभूमककिरियस्साति इमेसं चतुन्नं धम्मरासीनं निस्सयपच्चयो होति। चक्खायतनादीनि पञ्च ससम्पयुत्तानं चक्खुविञ्ञाणादीनं निस्सयपच्चयो होति। उतुचित्ताहारसमुट्ठानेसु पन महाभूता महाभूतानञ्चेव उपादारूपस्स च निस्सयपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;निस्सयपच्चयनिद्देसवण्णना।&lt;br&gt;&#xA;९. उपनिस्सयपच्चयनिद्देसवण्णना&lt;br&gt;&#xA;९. उपनिस्सयपच्चयनिद्देसे पुरिमा पुरिमाति अनन्तरूपनिस्सये समनन्तरातीता लब्भन्ति, आरम्मणूपनिस्सयपकतूपनिस्सयेसु नानावीथिवसेन पुरिमतरा। ते तयोपि रासयो कुसलवसेन कुसलपदे लब्भन्ति, कुसलेन पन अकुसले समनन्तरातीता न लब्भन्ति। तेनेव वुत्तं – ‘‘अकुसलानं धम्मानं केसञ्चि उपनिस्सयपच्चयेन पच्चयो’’ति । इदञ्हि – ‘‘कुसलो धम्मो अकुसलस्स धम्मस्स उपनिस्सयपच्चयेन पच्चयो; आरम्मणूपनिस्सयो पकतूपनिस्सयो। आरम्मणूपनिस्सयो – दानं दत्वा सीलं समादियित्वा उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा रागो उप्पज्जति, दिट्ठि उप्पज्जति, पुब्बे सुचिण्णानि गरुं कत्वा अस्सादेति अभिनन्दति, तं गरुं कत्वा रागो उप्पज्जति, दिट्ठि उप्पज्जति। झाना वुट्ठहित्वा झानं गरुं कत्वा अस्सादेति अभिनन्दति, तं गरुं कत्वा रागो उप्पज्जति दिट्ठि उप्पज्जति। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति। सीलं सुतं चागं पञ्ञं उपनिस्साय मानं जप्पेति, दिट्ठिं गण्हाति। सद्धा सीलं सुतं चागो पञ्ञा रागस्स दोसस्स मोहस्स मानस्स दिट्ठिया पत्थनाय उपनिस्सयपच्चयेन पच्चयो’’ति इमं नयं सन्धाय वुत्तम्। कुसलेन अब्याकते तयोपि लब्भन्ति, तथा अकुसलेन अकुसले।&lt;br&gt;&#xA;अकुसलेन पन कुसले समनन्तरातीता न लब्भन्ति। तेन वुत्तं – ‘‘कुसलानं धम्मानं केसञ्चि उपनिस्सयपच्चयेन पच्चयो’’ति। इदम्पि हि – ‘‘अकुसलो धम्मो कुसलस्स धम्मस्स उपनिस्सयपच्चयेन पच्चयो। पकतूपनिस्सयो – रागं उपनिस्साय दानं देति, सीलं समादियति, उपोसथकम्मं करोति, झानं उप्पादेति विपस्सनं उप्पादेति, मग्गं उप्पादेति, अभिञ्ञं उप्पादेति, समापत्तिं उप्पादेति; दोसं मोहं मानं दिट्ठिं पत्थनं उपनिस्साय दानं देति…पे॰… समापत्तिं उप्पादेति। रागो दोसो मोहो मानो दिट्ठि पत्थना सद्धाय सीलस्स सुतस्स चागस्स पञ्ञाय उपनिस्सयपच्चयेन पच्चयो। पाणं हन्त्वा तस्स पटिघातत्थाय दानं देती’’तिआदिना नयेन पञ्हावारे आगतं पकतूपनिस्सयमेव सन्धाय वुत्तम्। अकुसलं पन कुसलस्स आरम्मणूपनिस्सयो न होति। कस्मा? तं गरुं कत्वा तस्स अप्पवत्तनतोति यथा अनन्तरूपनिस्सयो, एवं आरम्मणूपनिस्सयोपेत्थ न लब्भतीति वेदितब्बो। अकुसलेन अब्याकतपदे आरम्मणूपनिस्सयोव न लब्भति। न हि अब्याकता धम्मा अकुसलं गरुं करोन्ति । यस्मा पन अनन्तरता लब्भति, तस्मा एत्थ ‘‘केसञ्ची’’ति न वुत्तम्। अब्याकतेन पन अब्याकते कुसले अकुसलेति तीसु नयेसु तयोपि उपनिस्सया लब्भन्तेव। पुग्गलोपि सेनासनम्पीति इदं द्वयं पकतूपनिस्सयवसेन वुत्तम्। इदञ्हि द्वयं कुसलाकुसलपवत्तिया बलवपच्चयो होति। पच्चयभावो चस्स पनेत्थ परियायवसेन वेदितब्बोति अयं तावेत्थ पाळिवण्णना।&lt;br&gt;&#xA;अयं पन उपनिस्सयपच्चयो नाम सद्धिं एकच्चाय पञ्ञत्तिया सब्बेपि चतुभूमकधम्मा। विभागतो पन आरम्मणूपनिस्सयादिवसेन तिविधो होति। तत्थ आरम्मणूपनिस्सयो आरम्मणाधिपतिना निन्नानाकरणोति हेट्ठा वुत्तनयेनेव नानप्पकारभेदतो गहेतब्बो। अनन्तरूपनिस्सयो अनन्तरपच्चयेन निन्नानाकरणो, सोपि हेट्ठा वुत्तनयेनेव नानप्पकारभेदतो वेदितब्बो। पच्चयुप्पन्नतोपि नेसं तत्थ वुत्तनयेनेव विनिच्छयो वेदितब्बो। पकतूपनिस्सयो पन जातिवसेन कुसलाकुसलविपाककिरियरूपभेदतो पञ्चविधो होति, कुसलादीनं पन भूमिभेदतो अनेकविधोति एवं तावेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ तेभूमककुसलो चतुभूमकस्सापि कुसलस्स अकुसलस्स विपाककिरियस्साति चतुन्नं रासीनं पकतूपनिस्सयो होति। लोकुत्तरो अकुसलस्सेव न होति। अम्हाकं आचरियेन ‘‘लोकुत्तरधम्मो निब्बत्तितो’’ति इमिना पन नयेन अञ्ञेसं अकुसलस्सापि होति। यस्स वा उप्पज्जिस्सति, तस्सापि अनुत्तरेसु विमोक्खेसु पिहं उपट्ठापयतो इमिना नयेन होतियेव। अकुसलो सब्बेसम्पि चतुभूमकानं खन्धानं पकतूपनिस्सयो होति, तथा तेभूमकविपाको। लोकुत्तरविपाके हेट्ठिमानि तीणि फलानि अकुसलस्सेव न होन्ति, उपरिट्ठिमं कुसलस्सापि। पुरिमनयेन पन अञ्ञेसं वा यस्स वा उप्पज्जिस्सति, तस्स सन्ताने सब्बोपि लोकुत्तरविपाको सब्बेसं कुसलादीनं अरूपक्खन्धानं पकतूपनिस्सयो होति। किरियसङ्खातोपि पकतूपनिस्सयो चतुभूमकानं अकुसलादिखन्धानं होतियेव, तथा रूपसङ्खातो। सयं पन रूपं इमस्मिं पट्ठानमहापकरणे आगतनयेन उपनिस्सयपच्चयं न लभति, सुत्तन्तिकपरियायेन पन लभतीति वत्तुं वट्टति। एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;उपनिस्सयपच्चयनिद्देसवण्णना।&lt;br&gt;&#xA;१०. पुरेजातपच्चयनिद्देसवण्णना&lt;br&gt;&#xA;१०. पुरेजातपच्चयनिद्देसे पुरेजातपच्चयेन पच्चयोति एत्थ पुरेजातं नाम यस्स पच्चयो होति, ततो पुरिमतरं जातं जातिक्खणं अतिक्कमित्वा ठितिक्खणप्पत्तम्। चक्खायतनन्तिआदि वत्थुपुरेजातवसेन वुत्तम्। रूपायतनन्तिआदि आरम्मणपुरेजातवसेन। किञ्चिकाले पुरेजातपच्चयेनाति पवत्तिं सन्धाय वुत्तम्। किञ्चिकाले न पुरेजातपच्चयेनाति पटिसन्धिं सन्धाय वुत्तम्। एवं सब्बथापि पञ्चद्वारे वत्थारम्मणवसेन, मनोद्वारे वत्थुवसेनेवायं पाळि आगता, पञ्हावारे पन ‘‘आरम्मणपुरेजातं – सेक्खा वा पुथुज्जना वा चक्खुं अनिच्चतो दुक्खतो अनत्ततो विपस्सन्ती’’ति आगतत्ता मनोद्वारेपि आरम्मणपुरेजातं लब्भतेव। इध पन सावसेसवसेन देसना कताति अयं तावेत्थ पाळिवण्णना।&lt;br&gt;&#xA;अयं पन पुरेजातपच्चयो सुद्धरूपमेव होति। तञ्च खो उप्पादक्खणं अतिक्कमित्वा ठितिप्पत्तं अट्ठारसविधं रूपरूपमेव। तं सब्बम्पि वत्थुपुरेजातं आरम्मणपुरेजातन्ति द्विधा ठितम्। तत्थ चक्खायतनं…पे॰… कायायतनं वत्थुरूपन्ति इदं वत्थुपुरेजातं नाम। सेसं इमाय पाळिया आगतञ्च अनागतञ्च वण्णो सद्दो गन्धो रसो चतस्सो धातुयो तीणि इन्द्रियानि कबळीकारो आहारोति द्वादसविधं रूपं आरम्मणपुरेजातपच्चयो नामाति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चक्खायतनं द्विन्नं चक्खुविञ्ञाणानं पुरेजातपच्चयेन पच्चयो, तथा इतरानि चत्तारि सोतविञ्ञाणादीनम्। वत्थुरूपं पन ठपेत्वा द्विपञ्चविञ्ञाणानि चत्तारो च आरुप्पविपाके सेसानं सब्बेसम्पि चतुभूमकानं कुसलाकुसलाब्याकतानं चित्तचेतसिकानं पुरेजातपच्चयो होति। रूपादीनि पन पञ्चारम्मणानि द्विपञ्चविञ्ञाणानञ्चेव मनोधातूनञ्च एकन्तेनेव पुरेजातपच्चया होन्ति। अट्ठारसविधम्पि पनेतं रूपरूपं कामावचरकुसलस्स रूपावचरतो अभिञ्ञाकुसलस्स अकुसलस्स तदारम्मणभाविनो कामावचरविपाकस्स कामावचरकिरियस्स रूपावचरतो अभिञ्ञाकिरियस्साति इमेसं छन्नं रासीनं पुरेजातपच्चयो होतीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;पुरेजातपच्चयनिद्देसवण्णना।&lt;br&gt;&#xA;११. पच्छाजातपच्चयनिद्देसवण्णना&lt;br&gt;&#xA;११. पच्छाजातपच्चयनिद्देसे पच्छाजाताति यस्स कायस्स पच्चया होन्ति, तस्मिं उप्पज्जित्वा ठिते जाता। पुरेजातस्साति तेसं उप्पादतो पठमतरं जातस्स जातिक्खणं अतिक्कमित्वा ठितिप्पत्तस्स। इमस्स कायस्साति इमस्स चतुसमुट्ठानिकतिसमुट्ठानिकभूतउपादारूपसङ्खातस्स कायस्स। एत्थ च तिसमुट्ठानिककायोति आहारसमुट्ठानस्स अभावतो ब्रह्मपारिसज्जादीनं कायो वेदितब्बो। अयमेत्थ पाळिवण्णना। अयं पन पच्छाजातपच्चयो नाम सङ्खेपतो ठपेत्वा आरुप्पविपाके अवसेसा चतुभूमका अरूपक्खन्धा। सो जातिवसेन कुसलाकुसलविपाककिरियभेदेन चतुधा भिज्जतीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ पञ्चवोकारभवे उप्पन्नं चतुभूमककुसलञ्च अकुसलञ्च उप्पादक्खणं अतिक्कमित्वा ठितिप्पत्तस्स चतुसमुट्ठानिकतिसमुट्ठानिकरूपकायस्स पच्छाजातपच्चयो होति। विपाकेपि ठपेत्वा पटिसन्धिविपाकं अवसेसो कामावचररूपावचरविपाको तस्सेव एकन्तेन पच्छाजातपच्चयो होति। लोकुत्तरोपि पञ्चवोकारे उप्पन्नविपाको तस्सेव पच्छाजातपच्चयो होति। तेभूमककिरियापि पञ्चवोकारे उप्पन्नाव वुत्तप्पकारस्स कायस्स पच्छाजातपच्चयो होतीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;पच्छाजातपच्चयनिद्देसवण्णना।&lt;br&gt;&#xA;१२. आसेवनपच्चयनिद्देसवण्णना&lt;br&gt;&#xA;१२. आसेवनपच्चयनिद्देसे पुरिमा पुरिमाति सब्बनयेसु समनन्तरातीताव दट्ठब्बा। कस्मा पनेत्थ अनन्तरपच्चये विय ‘‘पुरिमा पुरिमा कुसला धम्मा पच्छिमानं पच्छिमानं अब्याकतानं धम्मान’’न्तिआदिना नयेन भिन्नजातिकेहि सद्धिं निद्देसो न कतोति? अत्तनो गतिं गाहापेतुं असमत्थताय। भिन्नजातिका हि भिन्नजातिकानं अरूपधम्मानं आसेवनगुणेन पगुणबलवभावं साधयमाना अत्तनो कुसलादिभावसङ्खातं गतिं गाहापेतुं न सक्कोन्ति। तस्मा तेहि सद्धिं निद्देसं अकत्वा ये येसं वासनासङ्खातेन आसेवनेन पगुणतरबलवतरभावविसिट्ठं अत्तनो कुसलादिभावसङ्खातं गतिं गाहापेतुं सक्कोन्ति, तेसं तेहि समानजातिकेहेव सद्धिं निद्देसो कतोति वेदितब्बो। अथ विपाकाब्याकतं कस्मा न गहितन्ति? आसेवनाभावेन। विपाकञ्हि कम्मवसेन विपाकभावप्पत्तं कम्मपरिणामितं हुत्वा वत्तति निरुस्साहं दुब्बलन्ति तं आसेवनगुणेन अत्तनो सभावं गाहापेत्वा परिभावेत्वा नेव अञ्ञं विपाकं उप्पादेतुं सक्कोति, न पुरिमविपाकानुभावं गहेत्वा उप्पज्जितुन्ति। कम्मवेगक्खित्तं पन पतितं विय हुत्वा उप्पज्जतीति सब्बथापि विपाके आसेवनं नत्थीति आसेवनाभावेन विपाकं न गहितम्। कुसलाकुसलकिरियानन्तरं उप्पज्जमानम्पि चेतं कम्मपटिबद्धवुत्तिताय आसेवनगुणं न गण्हातीति कुसलादयोपिस्स आसेवनपच्चया न होन्ति। अपिच नानाजातिकत्तापेते न होन्तियेव। भूमितो पन आरम्मणतो वा नानाजातिकत्तं नाम नत्थि। तस्मा कामावचरकुसलकिरियामहग्गतकुसलकिरियानम्पि, सङ्खारारम्मणञ्च अनुलोमकुसलं निब्बानारम्मणस्स गोत्रभुकुसलस्स आसेवनपच्चयो होतियेवाति अयं तावेत्थ पाळिवण्णना। अयं पन आसेवनपच्चयो जातितो ताव कुसलो अकुसलो किरियाब्याकतोति तिधा ठितो। तत्थ कुसलो भूमितो कामावचरो रूपावचरो अरूपावचरोति तिविधो होति, अकुसलो कामावचरोव किरियाब्याकतो कामावचरो रूपावचरो अरूपावचरोति तिविधोव, लोकुत्तरो आसेवनपच्चयो नाम नत्थीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ कामावचरकुसलं अत्तनो अनन्तरस्स कामावचरकुसलस्सेव। यं पनेत्थ ञाणसम्पयुत्तं, तं अत्तना सदिसवेदनस्स रूपावचरकुसलस्स अरूपावचरकुसलस्स लोकुत्तरकुसलस्साति इमेसं रासीनं आसेवनपच्चयो होति। रूपावचरकुसलं पन रूपावचरकुसलस्सेव। अरूपावचरकुसलं अरूपावचरकुसलस्सेव। अकुसलं पन अकुसलस्सेव आसेवनपच्चयो होति। किरियतो पन कामावचरकिरियसङ्खातो ताव कामावचरकिरियस्सेव। यो पनेत्थ ञाणसम्पयुत्तो, सो अत्तना सदिसवेदनस्स रूपावचरकिरियस्स अरूपावचरकिरियस्साति इमेसं रासीनं आसेवनपच्चयो होति। रूपावचरकिरियसङ्खातो पन रूपावचरकिरियस्सेव, अरूपावचरकिरियसङ्खातो अरूपावचरकिरियस्सेव आसेवनपच्चयो होति। विपाको पन एकधम्मस्सापि एकधम्मोपि वा कोचि विपाकस्स आसेवनपच्चयो नत्थीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;आसेवनपच्चयनिद्देसवण्णना।&lt;br&gt;&#xA;१३. कम्मपच्चयनिद्देसवण्णना&lt;br&gt;&#xA;१३. कम्मपच्चयनिद्देसे कम्मन्ति चेतनाकम्ममेव। कटत्ता च रूपानन्ति कम्मस्स कटत्ता उप्पन्नरूपानम्। कम्मपच्चयेनाति अनेकानम्पि कप्पकोटीनं मत्थके अत्तनो फलं उप्पादेतुं समत्थेन नानाक्खणिककम्मपच्चयेनाति अत्थो। कुसलाकुसलञ्हि कम्मं अत्तनो पवत्तिक्खणे फलं न देति। यदि ददेय्य, यं मनुस्सो देवलोकूपगं कुसलकम्मं करोति, तस्सानुभावेन तस्मिंयेव खणे देवो भवेय्य। यस्मिं पन खणे तं कतं, ततो अञ्ञस्मिं खणे अविज्जमानम्पि केवलं कटत्तायेव दिट्ठेव धम्मे उपपज्जे वा अपरे वा परियाये अवसेसपच्चयसमायोगे सति फलं उप्पादेति निरुद्धापि पुरिमसिप्पादिकिरिया विय कालन्तरे पच्छिमसिप्पादिकिरियाय। तस्मा नानाक्खणिककम्मपच्चयोति वुच्चति। चेतना सम्पयुत्तकानं धम्मानन्ति या काचि चेतना अत्तना सम्पयुत्तकानं धम्मानम्। तंसमुट्ठानानन्ति इमिना पटिसन्धिक्खणे कटत्तारूपम्पि गण्हाति। कम्मपच्चयेनाति इदं सहजातचेतनं सन्धाय वुत्तम्। कुसलादीसु हि या काचि सहजातचेतना सेसधम्मानं चित्तपयोगसङ्खातेन किरियाभावेन उपकारिका होति। तस्मा सहजातकम्मपच्चयोति वुच्चति। अयं तावेत्थ पाळिवण्णना।&lt;br&gt;&#xA;अयं पन कम्मपच्चयो अत्थतो चतुभूमिकचेतनामत्तमेव। सो हि जातिभेदतो कुसलो अकुसलो विपाको किरियाति चतुधा भिज्जति। तत्थ कुसलो भूमितो कामावचरादिवसेन चतुधा भिज्जति। अकुसलो एकधाव विपाको चतुधा, किरिया तिधावाति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ सहजाता कामावचरकुसलचेतना पञ्चवोकारे अत्तना सम्पयुत्तधम्मानञ्चेव चित्तसमुट्ठानरूपस्स च, चतुवोकारे सम्पयुत्तक्खन्धानञ्ञेव सहजातकम्मपच्चयो होति। उप्पज्जित्वा निरुद्धा पन अत्तनो विपाकानं खन्धानं कटत्ता च रूपानं नानाक्खणिककम्मपच्चयेन पच्चयो होति। सा च खो पञ्चवोकारेयेव, न अञ्ञत्थ। सहजाता रूपावचरकुसलचेतना अत्तना सम्पयुत्तधम्मानञ्चेव चित्तसमुट्ठानरूपानञ्च एकन्तेनेव सहजातकम्मपच्चयेन पच्चयो। उप्पज्जित्वा निरुद्धा पन अत्तनो विपाकानञ्चेव कटत्तारूपानञ्च नानाक्खणिककम्मपच्चयेन पच्चयो। अरूपावचरा पन लोकुत्तरा च सहजाता कुसलचेतना पञ्चवोकारे अत्तना सम्पयुत्तधम्मानञ्चेव चित्तसमुट्ठानरूपानञ्च, चतुवोकारे सम्पयुत्तक्खन्धानञ्ञेव सहजातकम्मपच्चयेन पच्चयो। उप्पज्जित्वा निरुद्धा पनेसा दुविधापि अत्तनो अत्तनो विपाकक्खन्धानञ्ञेव नानाक्खणिककम्मपच्चयेन पच्चयो। सहजाता अकुसलचेतना पञ्चवोकारे अत्तना सम्पयुत्तक्खन्धानञ्चेव चित्तसमुट्ठानरूपानञ्च चतुवोकारे अरूपक्खन्धानञ्ञेव सहजातकम्मपच्चयेन पच्चयो। उप्पज्जित्वा निरुद्धा पन विपाकक्खन्धानञ्चेव कटत्तारूपानञ्च नानाक्खणिककम्मपच्चयेन पच्चयो।&lt;br&gt;&#xA;कामावचररूपावचरतो विपाकचेतना अत्तना सम्पयुत्तधम्मानं पवत्ते चित्तसमुट्ठानरूपानं, पटिसन्धियं कटत्तारूपानञ्च सहजातकम्मपच्चयेन पच्चयो। अरूपावचरविपाकचेतना अत्तना सम्पयुत्तधम्मानञ्ञेव सहजातकम्मपच्चयेन पच्चयो। लोकुत्तरविपाकचेतना पञ्चवोकारे अत्तना सम्पयुत्तधम्मानञ्चेव चित्तसमुट्ठानरूपस्स च, चतुवोकारे अरूपस्सेव सहजातकम्मपच्चयेन पच्चयो। तेभूमिका किरियचेतना पञ्चवोकारे सम्पयुत्तधम्मानञ्चेव चित्तसमुट्ठानरूपस्स च सहजातकम्मपच्चयेन पच्चयो। या पनेत्थ आरुप्पे उप्पज्जति, सा अरूपधम्मानञ्ञेव सहजातकम्मपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;कम्मपच्चयनिद्देसवण्णना।&lt;br&gt;&#xA;१४. विपाकपच्चयनिद्देसवण्णना&lt;br&gt;&#xA;१४. विपाकपच्चयनिद्देसे विपाका चत्तारो खन्धाति यस्मा कम्मसमुट्ठानापि रूपा विपाका न होन्ति, तस्मा ‘‘विपाका’’ति वत्वा ‘‘चत्तारो खन्धा’’ति वुत्तम्। एवं अयं पाळि अरूपधम्मानञ्ञेव विपाकपच्चयवसेन आगता। पञ्हावारे पन ‘‘विपाकाब्याकतो एको खन्धो तिण्णं खन्धानं चित्तसमुट्ठानानञ्च रूपानं विपाकपच्चयेन पच्चयो। पटिसन्धिक्खणे विपाकाब्याकतो एको खन्धो तिण्णन्नं खन्धानं कटत्ता च रूपानं विपाकपच्चयेन पच्चयो’’ति आगतत्ता चित्तसमुट्ठानकम्मसमुट्ठानरूपानम्पि विपाकपच्चयो लब्भति। इध पन सावसेसवसेन देसना कताति अयं तावेत्थ पाळिवण्णना। अयं पन विपाकपच्चयो विपाकभावेन जातितो एकविधो, भूमिभेदतो कामावचरादिवसेन चतुधा भिज्जतीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ कामावचररूपावचरविपाको अत्तना सम्पयुत्तधम्मानं पवत्ते चित्तसमुट्ठानरूपानं पटिसन्धियं कटत्तारूपानञ्च विपाकपच्चयो होति। अरूपावचरविपाको सम्पयुत्तधम्मानञ्ञेव। लोकुत्तरविपाको पञ्चवोकारे सम्पयुत्तधम्मानञ्चेव चित्तसमुट्ठानरूपस्स च, चतुवोकारे सम्पयुत्तक्खन्धानञ्ञेव विपाकपच्चयो होतीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;विपाकपच्चयनिद्देसवण्णना।&lt;br&gt;&#xA;१५. आहारपच्चयनिद्देसवण्णना&lt;br&gt;&#xA;१५. आहारपच्चयनिद्देसे कबळीकारो आहारोति चतुसन्ततिसमुट्ठाने रूपे ओजा आहारो नाम। सो पन यस्मा कबळं करित्वा अज्झोहरितोव आहारकिच्चं करोति, न बहि ठितो, तस्मा आहारोति अवत्वा ‘‘कबळीकारो आहारो’’ति वुत्तम्। कबळं करित्वा अज्झोहरितब्बवत्थुकत्ता वा कबळीकारोति नाममेतं तस्स। अरूपिनो आहाराति फस्सचेतनाविञ्ञाणाहारा । तंसमुट्ठानानन्ति इधापि कम्मसमुट्ठानानि गहितानेव। वुत्तञ्हेतं पञ्हावारे – पटिसन्धिक्खणे विपाकाब्याकता आहारा सम्पयुत्तकानं खन्धानं कटत्ता च रूपानं आहारपच्चयेन पच्चयोति। अयं तावेत्थ पाळिवण्णना।&lt;br&gt;&#xA;अयं पन आहारपच्चयो सङ्खेपतो कबळीकारो आहारो, फस्सो, चेतना, विञ्ञाणन्ति चत्तारोव धम्मा होन्ति। तत्थ ठपेत्वा कबळीकाराहारं सेसा तयो अरूपाहारा जातिवसेन कुसलाकुसलविपाककिरियभेदतो चतुधा भिज्जन्ति। पुन भूमिभेदेन कुसलो चतुधा, अकुसलो एकधा, विपाको चतुधा, किरिया तिधाति एवं अनेकधा भिज्जन्ति। कबळीकाराहारो पन जातितो अब्याकतो, भूमितो कामावचरोवाति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमकापि तयो कुसलाहारा पञ्चवोकारे अत्तना सम्पयुत्तधम्मानञ्चेव चित्तसमुट्ठानरूपस्स च आहारपच्चयेन पच्चयो, ठपेत्वा पन रूपावचरं अवसेसा आरुप्पे सम्पयुत्तधम्मानञ्ञेव आहारपच्चयेन पच्चयो। अकुसलाहारेसुपि एसेव नयो। चतुभूमकविपाकाहारा पन सब्बत्थ सम्पयुत्तकानं आहारपच्चया होन्ति। कामावचररूपावचरविपाका पनेत्थ पञ्चवोकारे उप्पज्जमाना पवत्ते चित्तसमुट्ठानरूपस्स पटिसन्धियं कटत्तारूपस्सापि आहारपच्चया होन्ति। लोकुत्तरा पन चित्तसमुट्ठानरूपस्सेव, आरुप्पे उप्पन्ना रूपस्स पच्चया न होन्ति। तेभूमकापि तयो किरियाहारा पञ्चवोकारे सम्पयुत्तधम्मानञ्चेव चित्तसमुट्ठानरूपस्स च, कामावचरारूपावचरा पन आरुप्पे सम्पयुत्तधम्मानञ्ञेव आहारपच्चयेन पच्चयो । चतुसन्ततिसमुट्ठानो कबळीकाराहारो किञ्चापि ‘‘इमस्स कायस्सा’’ति अविसेसतो वुत्तो, विसेसतो पनायमेत्थ आहारसमुट्ठानरूपस्स जनको चेव अनुपालको च हुत्वा आहारपच्चयेन पच्चयो होति, सेसतिसन्ततिसमुट्ठानस्स अनुपालकोव हुत्वा आहारपच्चयेन पच्चयो होतीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;आहारपच्चयनिद्देसवण्णना।&lt;br&gt;&#xA;१६. इन्द्रियपच्चयनिद्देसवण्णना&lt;br&gt;&#xA;१६. इन्द्रियपच्चयनिद्देसे चक्खुन्द्रियन्ति चक्खुसङ्खातं इन्द्रियम्। इन्द्रियपच्चयेनाति सयं पुरेजातो हुत्वा अरूपधम्मानं उप्पादतो पट्ठाय याव भङ्गा इन्द्रियपच्चयेन पच्चयो होति। सोतिन्द्रियादीसुपि एसेव नयो। अरूपिनो इन्द्रियाति एत्थ अरूपजीवितिन्द्रियम्पि सङ्गहितम्। तंसमुट्ठानानन्ति एत्थ हेट्ठा वुत्तनयेनेव कटत्तारूपम्पि सङ्गहितम्। वुत्तञ्हेतं पञ्हावारे – पटिसन्धिक्खणे विपाकाब्याकता इन्द्रिया सम्पयुत्तकानं खन्धानं कटत्ता च रूपानं इन्द्रियपच्चयेन पच्चयोति। एवं तावेत्थ पाळिवण्णना वेदितब्बा।&lt;br&gt;&#xA;अयं पन इन्द्रियपच्चयो इत्थिन्द्रियपुरिसिन्द्रियवज्जानं समवीसतिया इन्द्रियानं वसेन ठितो। इत्थिन्द्रियपुरिसिन्द्रियानि हि किञ्चापि इत्थिलिङ्गपुरिसलिङ्गादीनं बीजभूतानि, कललादिकाले पन विज्जमानेसुपि तेसु इत्थिलिङ्गपुरिसलिङ्गादीनं अभावा तानि नेव तेसं, न अञ्ञेसं इन्द्रियपच्चयतं फरन्ति। इन्द्रियपच्चयो हि अत्तनो विज्जमानक्खणे अविनिब्भुत्तधम्मानं इन्द्रियपच्चयतं अफरन्तो नाम नत्थि, तस्मा तानि इन्द्रियपच्चया न होन्ति। येसं पनेतानि बीजभूतानि, तेसं तानि सुत्तन्तिकपरियायेन पकतूपनिस्सयभावं भजन्ति। इति इन्द्रियपच्चयो समवीसतिया इन्द्रियानं वसेन ठितोति वेदितब्बो। सो जातितो कुसलाकुसलविपाककिरियरूपवसेन पञ्चधा भिज्जति। तत्थ कुसलो भूमिवसेन चतुधा, अकुसलो कामावचरोव विपाको चतुधाव किरियासङ्खातो तिधा, रूपं कामावचरमेवाति एवं अनेकधा भिज्जतीति एवं तावेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमकोपि कुसलिन्द्रियपच्चयो पञ्चवोकारे सम्पयुत्तधम्मानञ्चेव चित्तसमुट्ठानरूपस्स च इन्द्रियपच्चयेन पच्चयो, तथा अकुसलो। ठपेत्वा पन रूपावचरकुसलं अवसेसा कुसलाकुसला आरुप्पे सम्पयुत्तधम्मानञ्ञेव इन्द्रियपच्चयेन पच्चयो। चतुभूमको विपाकिन्द्रियपच्चयो एकन्तेनेव सम्पयुत्तकानं इन्द्रियपच्चयेन पच्चयो। कामावचररूपावचरा पनेत्थ पञ्चवोकारे उप्पज्जनतो पवत्ते चित्तसमुट्ठानरूपस्स, पटिसन्धियं कटत्तारूपस्सापि इन्द्रियपच्चयेन पच्चया होन्ति। लोकुत्तरा चित्तसमुट्ठानरूपस्सेव। आरुप्पे उप्पन्ना लोकुत्तरविपाका इन्द्रिया रूपस्स पच्चया न होन्ति। तेभूमका किरियिन्द्रिया पञ्चवोकारे सम्पयुत्तधम्मानञ्चेव चित्तसमुट्ठानरूपस्स च, कामावचरारूपावचरा पन आरुप्पे सम्पयुत्तधम्मानञ्ञेव इन्द्रियपच्चयतं फरन्ति। चक्खुन्द्रियादिवसेन छब्बिधे रूपिन्द्रिये चक्खुन्द्रियं कुसलाकुसलविपाकतो सम्पयुत्तधम्मानं द्विन्नं चक्खुविञ्ञाणानं, सोतिन्द्रियादीनि तथाविधानञ्ञेव सोतविञ्ञाणादीनं, रूपजीवितिन्द्रियं अत्तना सहजातरूपानं ठितिक्खणे इन्द्रियपच्चयेन पच्चयो। सहजातपच्चयता पन तस्स नत्थीति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;इन्द्रियपच्चयनिद्देसवण्णना।&lt;br&gt;&#xA;१७. झानपच्चयनिद्देसवण्णना&lt;br&gt;&#xA;१७. झानपच्चयनिद्देसे झानङ्गानीति द्विपञ्चविञ्ञाणवज्जेसु सेसचित्तेसु उप्पन्नानि वितक्कविचारपीतिसोमनस्सदोमनस्सुपेक्खाचित्तेकग्गतासङ्खातानि सत्त अङ्गानि। पञ्चन्नं पन विञ्ञाणकायानं अभिनिपातमत्तत्ता तेसु विज्जमानानिपि उपेक्खासुखदुक्खानि उपनिज्झानाकारस्स अभावतो झानङ्गानीति न उद्धटानि। तत्थ पच्छिन्नत्ता पन सेसाहेतुकेसुपि झानङ्गं न उद्धटमेव। तंसमुट्ठानानन्ति इधापि कटत्तारूपं सङ्गहितन्ति वेदितब्बम्। वुत्तञ्हेतं पञ्हावारे – ‘‘पटिसन्धिक्खणे विपाकाब्याकतानि झानङ्गानि सम्पयुत्तकानं खन्धानं कटत्ता च रूपानं झानपच्चयेन पच्चयो’’ति। अयं तावेत्थ पाळिवण्णना। अयं पन झानपच्चयो सत्तन्नं झानङ्गानं वसेन ठितोपि जातिभेदतो कुसलाकुसलविपाककिरियवसेन चतुधा भिज्जति, पुन भूमिवसेन चतुधा; एकधा, चतुधा, तिधाति द्वादसधा भिज्जतीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमकम्पि कुसलझानङ्गं पञ्चवोकारे सम्पयुत्तधम्मानञ्चेव चित्तसमुट्ठानरूपस्स च, ठपेत्वा रूपावचरं अवसेसं आरुप्पे सम्पयुत्तधम्मानञ्ञेव झानपच्चयेन पच्चयो। अकुसलेपि एसेव नयो। कामावचररूपावचरविपाकं पवत्ते सम्पयुत्तधम्मानञ्चेव चित्तसमुट्ठानरूपस्स च, पटिसन्धियं सम्पयुत्तधम्मानञ्चेव कटत्तारूपस्स च, आरुप्पविपाकं सम्पयुत्तधम्मानञ्ञेव, यञ्च आरुप्पे लोकुत्तरविपाकं उप्पज्जति, तञ्च। पञ्चवोकारे पन तं चित्तसमुट्ठानरूपस्सपि झानपच्चयेन पच्चयो होति। तेभूमकम्पि किरियझानङ्गं पञ्चवोकारे सम्पयुत्तधम्मानञ्चेव चित्तसमुट्ठानरूपस्स च। यं पनेत्थ आरुप्पे उप्पज्जति, तं सम्पयुत्तधम्मानञ्ञेव झानपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;झानपच्चयनिद्देसवण्णना।&lt;br&gt;&#xA;१८. मग्गपच्चयनिद्देसवण्णना&lt;br&gt;&#xA;१८. मग्गपच्चयनिद्देसे मग्गङ्गानीति अहेतुकचित्तुप्पादवज्जेसु सेसचित्तेसु उप्पन्नानि पञ्ञा, वितक्को, सम्मावाचाकम्मन्ताजीवा, वीरियं, सति, समाधि, मिच्छादिट्ठि, मिच्छावाचाकम्मन्ताजीवाति इमानि द्वादसङ्गानि। मग्गस्स पन हेतुपच्छिमकत्ता अहेतुकचित्तेसु मग्गङ्गानि न उद्धटानि। तंसमुट्ठानानन्ति इधापि कटत्तारूपं सङ्गहितमेव। वुत्तञ्हेतं पञ्हावारे – ‘‘पटिसन्धिक्खणे विपाकाब्याकतानि मग्गङ्गानि सम्पयुत्तकानं खन्धानं कटत्ता च रूपानं मग्गपच्चयेन पच्चयो’’ति। अयं तावेत्थ पाळिवण्णना।&lt;br&gt;&#xA;अयं पन मग्गपच्चयो द्वादसन्नं मग्गङ्गानं वसेन ठितोपि जातिभेदतो कुसलादिवसेन चतुधा, कुसलादीनञ्च कामावचरादिभूमिभेदतो द्वादसधा भिज्जतीति एवमेत्थ नानप्पकारभेदतो विञ्ञातब्बो विनिच्छयो । एवं भिन्ने पनेत्थ चतुभूमकम्पि कुसलमग्गङ्गं पञ्चवोकारे सम्पयुत्तधम्मानञ्चेव चित्तसमुट्ठानरूपस्स च, ठपेत्वा रूपावचरं अवसेसं आरुप्पे सम्पयुत्तधम्मानञ्ञेव मग्गपच्चयेन पच्चयोति सब्बं झानपच्चये विय वित्थारेतब्बन्ति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;मग्गपच्चयनिद्देसवण्णना।&lt;br&gt;&#xA;१९. सम्पयुत्तपच्चयनिद्देसवण्णना&lt;br&gt;&#xA;१९. सम्पयुत्तपच्चयनिद्देसे पाळि उत्तानत्था एव। अयं पन सम्पयुत्तपच्चयो नाम सङ्खेपतो सब्बेपि अरूपिनो खन्धा। पभेदतो पनेस जातितो कुसलादीनं, भूमितो च कामावचरादीनं वसेन अनेकधा भिज्जतीति एवमेत्थ नानप्पकारभेदतो विञ्ञातब्बो विनिच्छयो। एवं भिन्ने पनेत्थ चतुभूमकेसुपि कुसलक्खन्धेसु एको खन्धो तिण्णं खन्धानं, तयो एकस्स, द्वे द्विन्नन्ति एवं सब्बेपि अञ्ञमञ्ञं सम्पयुत्तपच्चयेन पच्चयो। अकुसलविपाककिरियक्खन्धेसुपि एसेव नयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;सम्पयुत्तपच्चयनिद्देसवण्णना।&lt;br&gt;&#xA;२०. विप्पयुत्तपच्चयनिद्देसवण्णना&lt;br&gt;&#xA;२०. विप्पयुत्तपच्चयनिद्देसे रूपिनो धम्मा अरूपीनन्ति इदं ताव हदयवत्थुनो चेव चक्खुन्द्रियादीनञ्च वसेन वेदितब्बम्। रूपधम्मेसु हि एतेयेव छ कोट्ठासा अरूपक्खन्धानं विप्पयुत्तपच्चयेन पच्चया होन्ति। रूपायतनादयो पन आरम्मणधम्मा किञ्चापि विप्पयुत्तधम्मा, विप्पयुत्तपच्चया पन न होन्ति। किं कारणा? सम्पयोगासङ्काय अभावतो। अरूपिनो हि खन्धा चक्खादीनं वत्थूनं अब्भन्तरतो निक्खमन्ता विय उप्पज्जन्ति। तत्थ आसङ्का होति – ‘‘किं नु खो एते एतेहि सम्पयुत्ता, उदाहु विप्पयुत्ता’’ति। आरम्मणधम्मा पन वत्थुनिस्सयेन उप्पज्जमानानं आरम्मणमत्ता होन्तीति नत्थि तेसु सम्पयोगासङ्का। इति सम्पयोगासङ्काय अभावतो न ते विप्पयुत्तपच्चया। हदयवत्थुआदीसु एव पनायं विप्पयुत्तपच्चयता वेदितब्बा। वुत्तम्पि चेतं पञ्हावारे – वत्थु कुसलानं खन्धानं विप्पयुत्तपच्चयेन पच्चयो। वत्थु अकुसलानं खन्धानं विप्पयुत्तपच्चयेन पच्चयो। चक्खायतनं चक्खुविञ्ञाणस्स विप्पयुत्तपच्चयेन पच्चयो। सोत… घान… जिव्हा… कायायतनं कायविञ्ञाणस्स विप्पयुत्तपच्चयेन पच्चयो। वत्थु विपाकाब्याकतानं किरियाब्याकतानं खन्धानं विप्पयुत्तपच्चयेन पच्चयोति।&lt;br&gt;&#xA;अरूपिनो धम्मा रूपीनन्ति इदं पन चतुन्नं खन्धानं वसेन वेदितब्बम्। अरूपधम्मेसु हि चत्तारो खन्धाव सहजातपुरेजातानं रूपधम्मानं विप्पयुत्तपच्चया होन्ति, निब्बानं पन अरूपम्पि समानं रूपस्स विप्पयुत्तपच्चयो न होति। ‘‘चतूहि सम्पयोगो चतूहि विप्पयोगो’’ति हि वुत्तम्। इति चतुन्नं अरूपक्खन्धानंयेव विप्पयुत्तपच्चयता वेदितब्बा। वुत्तम्पि चेतं पञ्हावारे – सहजाता कुसला खन्धा चित्तसमुट्ठानानं रूपानं विप्पयुत्तपच्चयेन पच्चयो। पच्छाजाता कुसला खन्धा पुरेजातस्स इमस्स कायस्स विप्पयुत्तपच्चयेन पच्चयो। पटिसन्धिक्खणे विपाकाब्याकता खन्धा कटत्तारूपानं विप्पयुत्तपच्चयेन पच्चयो, खन्धा वत्थुस्साति। एवं तावेत्थ पाळिवण्णना वेदितब्बा।&lt;br&gt;&#xA;अयं पन विप्पयुत्तपच्चयो नाम सङ्खेपतो पञ्चवोकारभवे वत्तमाना रूपारूपधम्मा। तेसु रूपं वत्थुनो चक्खादीनञ्च वसेन छधा भिन्नं, अरूपं पञ्चवोकारभवे उप्पन्नकुसलाकुसलविपाककिरियवसेन चतुधा भिन्नम्। तस्स भूमितो कामावचरादिवसेन चतुधा, एकधा, तिधा, तिधाति एकदसधा भेदो होति। आरुप्पविपाकञ्हि विप्पयुत्तपच्चयो न होतीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ पञ्चवोकारभवे उप्पन्नं चतुभूमकम्पि कुसलं अकुसलञ्च अत्तना समुट्ठापितचित्तसमुट्ठानरूपस्स सहजातविप्पयुत्तपच्चयेन पच्चयो होति। उप्पादक्खणं पन अतिक्कमित्वा ठितिक्खणं पत्तस्स पुरेजातस्स चतुसमुट्ठानिकतिसमुट्ठानिकरूपकायस्स पच्छाजातविप्पयुत्तपच्चयेन पच्चयो होति। एत्थ च तिसमुट्ठानिककायोति आहारसमुट्ठानस्स अभावतो ब्रह्मपारिसज्जादीनं कायो वेदितब्बो। कामावचररूपावचरविपाकं पन पवत्ते चित्तसमुट्ठानरूपस्स, पटिसन्धियं कटत्तारूपस्स च सहजातविप्पयुत्तपच्चयेन पच्चयो होति। लोकुत्तरविपाकं चित्तसमुट्ठानरूपस्सेव। तिविधम्पि पनेतं पुरेजातस्स चतुसमुट्ठानिकतिसमुट्ठानिककायस्स पच्छाजातविप्पयुत्तपच्चयेन पच्चयो। तेभूमकम्पि किरियं चित्तसमुट्ठानस्स सहजातविप्पयुत्तपच्चयेन पच्चयो, पुरेजातस्स चतुसमुट्ठानिकतिसमुट्ठानिककायस्स पच्छाजातविप्पयुत्तपच्चयेन पच्चयो। छधा ठितेसु पन रूपेसु वत्थुरूपं पटिसन्धिक्खणे कामावचररूपावचरविपाकानं सहजातविप्पयुत्तपच्चयेन पच्चयो, पवत्ते उप्पज्जमानानं चतुभूमककुसलानं अकुसलानं द्विपञ्चविञ्ञाणवज्जानं तेभूमकविपाकानं तेभूमककिरियानञ्च पुरेजातविप्पयुत्तपच्चयेन पच्चयो। चक्खायतनादीनि चक्खुविञ्ञाणादीनं पुरेजातविप्पयुत्तपच्चयेन पच्चयोति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;विप्पयुत्तपच्चयनिद्देसवण्णना।&lt;br&gt;&#xA;२१. अत्थिपच्चयनिद्देसवण्णना&lt;br&gt;&#xA;२१. अत्थिपच्चयनिद्देसे चत्तारो खन्धातिआदीहि सहजातवसेन अत्थिपच्चयो निद्दिट्ठो। चक्खायतनन्तिआदीहि पुरेजातवसेन। यं रूपं निस्सायाति एत्थ सहजातपुरेजातवसेन अत्थिपच्चयो निद्दिट्ठो। एवमयं पाळि सहजातपुरेजातानञ्ञेव अत्थिपच्चयानं वसेन आगता। पञ्हावारे पन सहजातं, पुरेजातं, पच्छाजातं, आहारं, इन्द्रियन्ति इमेसं वसेन आगतत्ता पच्छाजातआहारिन्द्रियवसेनापि अत्थिपच्चयो लब्भति। इध पन सावसेसवसेन देसना कताति अयं तावेत्थ पाळिवण्णना।&lt;br&gt;&#xA;अयं पन अत्थिपच्चयो नाम दुविधो – अञ्ञमञ्ञतो, न अञ्ञमञ्ञतो। तत्थ अञ्ञमञ्ञं तिविधं – अरूपं अरूपेन, रूपं रूपेन, रूपारूपं रूपारूपेन। ‘‘चत्तारो खन्धा अरूपिनो’’ति एत्थ हि सब्बचित्तुप्पत्तिवसेन अरूपं अरूपेन वुत्तम्। ‘‘चत्तारो महाभूता’’ति एत्थ सब्बसन्ततिवसेन रूपं रूपेन। ‘‘ओक्कन्तिक्खणे नामरूप’’न्ति एत्थ पटिसन्धिखन्धानञ्चेव वत्थुनो च वसेन रूपारूपं रूपारूपेन वुत्तम्। न अञ्ञमञ्ञम्पि तिविधं – ‘‘अरूपं रूपस्स, रूपं रूपस्स, रूपं अरूपस्स चित्तचेतसिका धम्मा’’ति एत्थ हि पञ्चवोकारवसेन अरूपं रूपस्स वुत्तम्। ‘‘महाभूता उपादारूपान’’न्ति एत्थ सब्बसन्ततिवसेन रूपं रूपस्स। ‘‘चक्खायतनं चक्खुविञ्ञाणधातुया’’तिआदीसु वत्थारम्मणवसेन रूपं अरूपस्स अत्थिपच्चयोति वुत्तम्।&lt;br&gt;&#xA;अपिचेस अत्थिपच्चयो नाम सङ्खेपतो खणत्तयप्पत्तं नामञ्चेव रूपञ्च, वत्तमाना पञ्चक्खन्धातिपि वत्तुं वट्टति। सो जातिभेदतो कुसलाकुसलविपाककिरियरूपवसेन पञ्चधा भिज्जति । तत्थ कुसलो सहजातपच्छाजातवसेन दुविधो होति, तथा अकुसलो विपाककिरियसङ्खातो च। तेसु कुसलो कामावचरादिभेदेन चतुधा भिज्जति, अकुसलो कामावचरोव विपाको चतुभूमको, किरियासङ्खातो तिभूमको। रूपसङ्खातो अत्थिपच्चयो कामावचरोव। सो पन सहजातपुरेजातवसेन दुविधो। तत्थ पञ्च वत्थूनि आरम्मणानि च पुरेजातानेव, हदयवत्थु सहजातं वा होति पुरेजातं वा। पञ्हावारे पन आगतो आहारो इन्द्रियञ्च सहजातादिभेदं न लभतीति एवमेत्थ नानप्पकारभेदतो विञ्ञातब्बो विनिच्छयो।&lt;br&gt;&#xA;एवं भिन्ने पनेत्थ चतुभूमककुसलोपि सहजातो अत्थिपच्चयो पञ्चवोकारे ‘‘एको खन्धो तिण्णन्नं खन्धान’’न्तिआदिना नयेन अञ्ञमञ्ञं खन्धानञ्चेव चित्तसमुट्ठानरूपस्स च ठपेत्वा पन रूपावचरकुसलं अवसेसो आरुप्पे सम्पयुत्तक्खन्धानञ्ञेव सहजातकुसलो अत्थिपच्चयेन पच्चयो होति। चतुभूमको पनेस पञ्चवोकारे चतुसमुट्ठानिकतिसमुट्ठानिककायस्स पच्छाजातो कुसलो अत्थिपच्चयेन पच्चयो होति। अकुसलेपि एसेव नयो। सोपि हि पञ्चवोकारे सम्पयुत्तक्खन्धानञ्चेव चित्तसमुट्ठानरूपस्स च, चतुवोकारे सम्पयुत्तक्खन्धानञ्ञेव सहजाताकुसलो अत्थिपच्चयेन पच्चयो। पञ्चवोकारे चतुसमुट्ठानिकतिसमुट्ठानिककायस्स पच्छाजाताकुसलो अत्थिपच्चयेन पच्चयो।&lt;br&gt;&#xA;विपाकतो पन कामावचररूपावचरो अत्थिपच्चयो नियमेनेव पटिसन्धिक्खणे खन्धानञ्चेव कटत्तारूपस्स च सहजातत्थिपच्चयेन पच्चयो। पवत्ते पन सम्पयुत्तक्खन्धानञ्चेव चित्तसमुट्ठानरूपस्स च सहजातत्थिपच्चयेन पच्चयो, ठितिप्पत्तस्स चतुसमुट्ठानिकतिसमुट्ठानिककायस्स पच्छाजातत्थिपच्चयेन पच्चयो। अरूपावचरविपाको पन आरुप्पे उप्पन्नलोकुत्तरविपाको च अत्तना सम्पयुत्तक्खन्धानञ्ञेव सहजातत्थिपच्चयेन पच्चयो। पञ्चवोकारे लोकुत्तरविपाको सम्पयुत्तक्खन्धानञ्चेव चित्तसमुट्ठानरूपस्स च सहजातत्थिपच्चयेन पच्चयो, चतुसमुट्ठानिकतिसमुट्ठानिककायस्स पच्छाजातत्थिपच्चयेन पच्चयो। किरियतो रूपावचरो अत्थिपच्चयो सम्पयुत्तक्खन्धानञ्चेव चित्तसमुट्ठानरूपस्स च सहजातत्थिपच्चयेन पच्चयो, चतुसमुट्ठानिकतिसमुट्ठानिककायस्स पच्छाजातत्थिपच्चयेन पच्चयो। कामावचरारूपावचरो पन आरुप्पे सम्पयुत्तक्खन्धानञ्ञेव, पञ्चवोकारे चित्तसमुट्ठानरूपस्सापि सहजातत्थिपच्चयेन पच्चयो, चतुसमुट्ठानिकतिसमुट्ठानिककायस्स पच्छाजातत्थि पच्चयेन पच्चयो।&lt;br&gt;&#xA;रूपसङ्खातो पन अत्थिपच्चयो सहजातो, पुरेजातो, आहारो, इन्द्रियन्ति चतुब्बिधो। तत्थ सहजातरूपत्थिपच्चयो चतुसमुट्ठानवसेन चतुधा ठितो। तत्थ कम्मसमुट्ठानो एकं महाभूतं तिण्णन्नं महाभूतानं, तीणि एकस्स, द्वे द्विन्नं, महाभूता उपादारूपानन्ति एवं सहजातत्थिपच्चयेन पच्चयो होति। पटिसन्धिक्खणे वत्थुरूपं कामावचररूपावचरविपाकक्खन्धानं सहजातत्थिपच्चयेन पच्चयो होति। तेसम्पि तिसमुट्ठानिकरूपं एकं महाभूतं तिण्णन्नं महाभूतानं, तीणि एकस्स, द्वे द्विन्नं, महाभूता उपादारूपानन्ति एवं सहजातत्थिपच्चयेन पच्चयो होति। पुरेजातत्थिपच्चयो पन वत्थुपुरेजातआरम्मणपुरेजातवसेन दुविधो होति। सो दुविधोपि हेट्ठा पुरेजातपच्चये वुत्तनयेनेव योजेत्वा गहेतब्बो। आहारत्थिपच्चयोपि हेट्ठा कबळीकाराहारपच्चये योजितनयेनेव योजेतब्बो। इध पनेस अत्तनो अनिरुद्धक्खणे पच्चयभावेन अत्थिपच्चयोति वुत्तो। रूपजीवितिन्द्रियम्पि हेट्ठा इन्द्रियपच्चये रूपजीवितिन्द्रिययोजनायं वुत्तनयेनेव योजेतब्बम्। इध पनेतम्पि अत्तनो अनिरुद्धक्खणेयेव पच्चयभावेन अत्थिपच्चयोति वुत्तन्ति एवमेत्थ पच्चयुप्पन्नतोपि विञ्ञातब्बो विनिच्छयोति।&lt;br&gt;&#xA;अत्थिपच्चयनिद्देसवण्णना।&lt;br&gt;&#xA;२२. नत्थिपच्चयनिद्देसवण्णना&lt;br&gt;&#xA;२२. नत्थिपच्चयनिद्देसे समनन्तरनिरुद्धाति अञ्ञेन चित्तुप्पादेन अनन्तरिका हुत्वा समनन्तरनिरुद्धा। पटुप्पन्नानन्ति पच्चुप्पन्नानम्। इमिना नत्थिपच्चयस्स ओकासदानट्ठेन नत्थिपच्चयभावं साधेति। पुरिमेसु हि निरोधवसेन पच्छिमानं पवत्तनोकासं अदेन्तेसु तेसं पटुप्पन्नभावो न सियाति अयमेत्थ पाळिवण्णना। सेसं सब्बं अनन्तरपच्चये वुत्तनयेनेव वेदितब्बम्। पच्चयलक्खणमेव हेत्थ नानं, पच्चयानं पन पच्चयुप्पन्नानञ्च नानाकरणं नत्थि। केवलं पन तत्थ ‘‘चक्खुविञ्ञाणधातु तंसम्पयुत्तका च धम्मा मनोधातुया’’तिआदिना नयेन पच्चया च पच्चयुप्पन्ना च सरूपतो दस्सिता। इध पन ‘‘समनन्तरनिरुद्धा चित्तचेतसिका धम्मा पटुप्पन्नानं चित्तचेतसिकानं धम्मान’’न्ति सब्बेपि ते निरोधुप्पादवसेन सामञ्ञतो दस्सिताति।&lt;br&gt;&#xA;नत्थिपच्चयनिद्देसवण्णना।&lt;br&gt;&#xA;२३. विगतपच्चयनिद्देसवण्णना&lt;br&gt;&#xA;२३. विगतपच्चयनिद्देसे समनन्तरविगताति समनन्तरमेव विगता। इमिना विगतपच्चयस्स विगच्छमानभावेनेव पच्चयभावं दस्सेति। इति नत्थिपच्चयस्स च इमस्स च ब्यञ्जनमत्तेयेव नानत्तं, न अत्थेति।&lt;br&gt;&#xA;विगतपच्चयनिद्देसवण्णना।&lt;br&gt;&#xA;२४. अविगतपच्चयनिद्देसवण्णना&lt;br&gt;&#xA;२४. अविगतपच्चयनिद्देसे चत्तारो खन्धातिआदीनं सब्बाकारेन अत्थिपच्चयनिद्देसे वुत्तनयेनेव अत्थो वेदितब्बो। इमस्सपि हि पच्चयस्स अत्थिपच्चयेन सद्धिं ब्यञ्जनमत्तेयेव नानत्तं, न अत्थेति।&lt;br&gt;&#xA;अविगतपच्चयनिद्देसवण्णना।&lt;/p&gt;</description>
    </item>
  </channel>
</rss>
