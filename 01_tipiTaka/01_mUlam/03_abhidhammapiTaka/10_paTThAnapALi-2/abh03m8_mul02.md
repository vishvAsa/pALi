---
title: ०८. दस्सनेनपहातब्बत्तिकं

---
८. दस्सनेनपहातब्बत्तिकं  
१. पटिच्चवारो  
१. पच्चयानुलोमं  
१. विभङ्गवारो  


## हेतुपच्चयो

१. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति हेतुपच्चया – दस्सनेन पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। (१)  
दस्सनेन पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति हेतुपच्चया – दस्सनेन पहातब्बे खन्धे पटिच्च चित्तसमुट्ठानं रूपं। (२)  
दस्सनेन पहातब्बं धम्मं पटिच्च दस्सनेन पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – दस्सनेन पहातब्बं एकं खन्धं पटिच्च तयो खन्धा चित्तसमुट्ठानञ्च रूपं…पे॰… द्वे खन्धे पटिच्च द्वे खन्धा चित्तसमुट्ठानञ्च रूपं। (३)  
२. भावनाय पहातब्बं धम्मं पटिच्च भावनाय पहातब्बो धम्मो उप्पज्जति हेतुपच्चया – भावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। (१)  
भावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति हेतुपच्चया – भावनाय पहातब्बे खन्धे पटिच्च चित्तसमुट्ठानं रूपं। (२)  
भावनाय पहातब्बं धम्मं पटिच्च भावनाय पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – भावनाय पहातब्बं एकं खन्धं पटिच्च तयो खन्धा चित्तसमुट्ठानञ्च रूपं…पे॰… द्वे खन्धे पटिच्च द्वे खन्धा चित्तसमुट्ठानञ्च रूपं। (३)  
३. नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति हेतुपच्चया – नेवदस्सनेन नभावनाय पहातब्बं एकं खन्धं पटिच्च तयो खन्धा चित्तसमुट्ठानञ्च रूपं…पे॰… द्वे खन्धे पटिच्च द्वे खन्धा चित्तसमुट्ठानञ्च रूपं। पटिसन्धिक्खणे नेवदस्सनेन नभावनाय पहातब्बं एकं खन्धं पटिच्च तयो खन्धा कटत्ता च रूपं…पे॰… द्वे खन्धे पटिच्च द्वे खन्धा कटत्ता च रूपं, खन्धे पटिच्च वत्थु, वत्थुं पटिच्च खन्धा; एकं महाभूतं पटिच्च तयो महाभूता…पे॰… द्वे महाभूते पटिच्च द्वे महाभूता, महाभूते पटिच्च चित्तसमुट्ठानं रूपं कटत्तारूपं उपादारूपं। (१)  
४. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति हेतुपच्चया – दस्सनेन पहातब्बे खन्धे च महाभूते च पटिच्च चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति हेतुपच्चया – भावनाय पहातब्बे खन्धे च महाभूते च पटिच्च चित्तसमुट्ठानं रूपं। (१)  


## आरम्मणपच्चयो

५. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति आरम्मणपच्चया – दस्सनेन पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। (१)  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति आरम्मणपच्चया – भावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। (१)  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति आरम्मणपच्चया – नेवदस्सनेन नभावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। पटिसन्धिक्खणे नेवदस्सनेन नभावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। वत्थुं पटिच्च खन्धा। (१)  


## अधिपतिपच्चयो

६. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति अधिपतिपच्चया… तीणि।  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति अधिपतिपच्चया… तीणि।  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति अधिपतिपच्चया – नेवदस्सनेन नभावनाय पहातब्बं एकं खन्धं पटिच्च तयो खन्धा चित्तसमुट्ठानञ्च रूपं…पे॰… द्वे खन्धे पटिच्च द्वे खन्धा चित्तसमुट्ठानञ्च रूपं ; एकं महाभूतं पटिच्च तयो महाभूता…पे॰… द्वे महाभूते पटिच्च द्वे महाभूता, महाभूते पटिच्च चित्तसमुट्ठानं रूपं उपादारूपं। (१)  
७. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति अधिपतिपच्चया – दस्सनेन पहातब्बे खन्धे च महाभूते च पटिच्च चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति अधिपतिपच्चया – भावनाय पहातब्बे खन्धे च महाभूते च पटिच्च चित्तसमुट्ठानं रूपं। (१)  


## अनन्तर-समनन्तरपच्चया

८. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति अनन्तरपच्चया… समनन्तरपच्चया (आरम्मणसदिसं)।  


## सहजातपच्चयो

९. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति सहजातपच्चया… तीणि।  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति सहजातपच्चया… तीणि।  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति सहजातपच्चया…पे॰… एकं महाभूतं पटिच्च…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…। (१)  
१०. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति सहजातपच्चया – दस्सनेन पहातब्बे खन्धे च महाभूते च पटिच्च चित्तसमुट्ठानं रूपं।  
भावनाय पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति सहजातपच्चया – भावनाय पहातब्बे खन्धे च महाभूते च पटिच्च चित्तसमुट्ठानं रूपं। (१)  


## अञ्ञमञ्ञपच्चयो

११. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति अञ्ञमञ्ञपच्चया… एकं।  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति सहजातपच्चया… एकं।  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति अञ्ञमञ्ञपच्चया – नेवदस्सनेन नभावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। पटिसन्धिक्खणे नेवदस्सनेन नभावनाय पहातब्बं एकं खन्धं पटिच्च तयो खन्धा वत्थु च…पे॰… द्वे खन्धे पटिच्च द्वे खन्धा वत्थु च, खन्धे पटिच्च वत्थु, वत्थुं पटिच्च खन्धा; एकं महाभूतं पटिच्च तयो महाभूता…पे॰… द्वे महाभूते पटिच्च द्वे महाभूता; बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰… द्वे महाभूते पटिच्च द्वे महाभूता।  


## निस्सयपच्चयादि

१२. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति निस्सयपच्चया… (हेतुपच्चयसदिसं) उपनिस्सयपच्चया… तीणि… पुरेजातपच्चया… तीणि (पटिसन्धि नत्थि)… आसेवनपच्चया… (विपाकपटिसन्धि नत्थि) कम्मपच्चया (परिपुण्णं। अज्झत्तिका च असञ्ञसत्तानञ्च महाभूता)।  


## विपाकपच्चयो

१३. नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति विपाकपच्चया – विपाकं एकं खन्धं पटिच्च तयो खन्धा चित्तसमुट्ठानञ्च रूपं…पे॰… पटिसन्धिक्खणे…पे॰… खन्धे पटिच्च वत्थु, वत्थुं पटिच्च खन्धा; एकं महाभूतं…पे॰… महाभूते पटिच्च चित्तसमुट्ठानं रूपं कटत्तारूपं उपादारूपं। (१)  


## आहारपच्चयादि

१४. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति आहारपच्चया (परिपुण्णं, अज्झत्तिका महाभूता च आहारसमुट्ठानञ्च)… इन्द्रियपच्चया (कम्मपच्चयसदिसं)… झानपच्चया… मग्गपच्चया (हेतुपच्चयसदिसं)… सम्पयुत्तपच्चया (आरम्मणपच्चयसदिसं)… विप्पयुत्तपच्चया (कुसलत्तिके विप्पयुत्तपच्चयसदिसं)… अत्थिपच्चया (सहजातपच्चयसदिसं)… नत्थिपच्चया… विगतपच्चया… अविगतपच्चया।  
१. पच्चयानुलोमं  
२. सङ्ख्यावारो  


## सुद्धं

१५. हेतुया नव, आरम्मणे तीणि, अधिपतिया नव, अनन्तरे तीणि, समनन्तरे तीणि, सहजाते नव, अञ्ञमञ्ञे तीणि, निस्सये नव, उपनिस्सये तीणि, पुरेजाते तीणि, आसेवने तीणि, कम्मे नव, विपाके एकं, आहारे नव, इन्द्रिये नव, झाने नव, मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव (इमानि पदानि अनुमज्जन्तेन अनुलोमं गणेतब्बं)।  
अनुलोमं।  
२. पच्चयपच्चनीयं  
१. विभङ्गवारो  


## नहेतुपच्चयो

१६. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नहेतुपच्चया – विचिकिच्छासहगते खन्धे पटिच्च विचिकिच्छासहगतो मोहो। (१)  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति नहेतुपच्चया – उद्धच्चसहगते खन्धे पटिच्च उद्धच्चसहगतो मोहो। (१)  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नहेतुपच्चया – अहेतुकं नेवदस्सनेन नभावनाय पहातब्बं एकं खन्धं पटिच्च तयो खन्धा चित्तसमुट्ठानञ्च रूपं…पे॰… द्वे खन्धे पटिच्च…पे॰… अहेतुकपटिसन्धिक्खणे नेवदस्सनेन नभावनाय पहातब्बं एकं खन्धं पटिच्च तयो खन्धा कटत्ता च रूपं…पे॰… द्वे खन्धे पटिच्च द्वे खन्धा…पे॰… खन्धे पटिच्च वत्थु, वत्थुं पटिच्च खन्धा; एकं महाभूतं पटिच्च तयो महाभूता…पे॰… महाभूते पटिच्च चित्तसमुट्ठानं रूपं कटत्तारूपं उपादारूपं; बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं पटिच्च तयो महाभूता…पे॰… महाभूते पटिच्च कटत्तारूपं उपादारूपं। (१)  


## नआरम्मणपच्चयो

१७. दस्सनेन पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नआरम्मणपच्चया – दस्सनेन पहातब्बे खन्धे पटिच्च चित्तसमुट्ठानं रूपं। (१)  
भावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नआरम्मणपच्चया – भावनाय पहातब्बे खन्धे पटिच्च चित्तसमुट्ठानं रूपं। (१)  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नआरम्मणपच्चया – नेवदस्सनेन नभावनाय पहातब्बे खन्धे पटिच्च चित्तसमुट्ठानं रूपं। पटिसन्धिक्खणे नेवदस्सनेन नभावनाय पहातब्बे खन्धे पटिच्च कटत्तारूपं, खन्धे पटिच्च वत्थु; एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…। (१)  
१८. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति नआरम्मणपच्चया – दस्सनेन पहातब्बे खन्धे च महाभूते च पटिच्च चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति नआरम्मणपच्चया – भावनाय पहातब्बे खन्धे च महाभूते च पटिच्च चित्तसमुट्ठानं रूपं। (१)  


## नअधिपतिपच्चयादि

१९. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नअधिपतिपच्चया… (परिपुण्णं हेतुपच्चयसदिसं) नअनन्तरपच्चया… नसमनन्तरपच्चया… नअञ्ञमञ्ञपच्चया… नउपनिस्सयपच्चया।  


## नपुरेजातपच्चयो

२०. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नपुरेजातपच्चया – अरूपे दस्सनेन पहातब्बं एकं खन्धं पटिच्च तयो खन्धा…पे॰…। (१)  
दस्सनेन पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नपुरेजातपच्चया – दस्सनेन पहातब्बे खन्धे पटिच्च चित्तसमुट्ठानं रूपं। (२)  
भावनाय पहातब्बं धम्मं पटिच्च भावनाय पहातब्बो…पे॰… अरूपे भावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा। (१)  
भावनाय पहातब्बं धम्मं पटिच्च नेवदस्सनेन नभावनाय पहातब्बो…पे॰… भावनाय पहातब्बे खन्धे पटिच्च चित्तसमुट्ठानं रूपं। (२)  
२१. नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नपुरेजातपच्चया – अरूपे नेवदस्सनेन नभावनाय पहातब्बं एकं खन्धं पटिच्च तयो खन्धा…पे॰… द्वे खन्धे पटिच्च द्वे खन्धा, नेवदस्सनेन नभावनाय पहातब्बे खन्धे पटिच्च चित्तसमुट्ठानं रूपं। पटिसन्धिक्खणे नेवदस्सनेन नभावनाय पहातब्बं एकं खन्धं पटिच्च तयो खन्धा कटत्ता च रूपं…पे॰… द्वे खन्धे पटिच्च द्वे खन्धा कटत्ता च रूपं, खन्धे पटिच्च वत्थु, वत्थुं पटिच्च खन्धा; एकं महाभूतं पटिच्च तयो महाभूता…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…। (१)  
दस्सनेन पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो…पे॰… दस्सनेन पहातब्बे खन्धे च महाभूते च पटिच्च चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पटिच्च नेवदस्सनेन नभावनाय पहातब्बो धम्मो उप्पज्जति नपुरेजातपच्चया – भावनाय पहातब्बे खन्धे च महाभूते च पटिच्च चित्तसमुट्ठानं रूपं। (१)  


## नपच्छाजातपच्चयादि

२२. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नपच्छाजातपच्चया… नआसेवनपच्चया।  


## नकम्मपच्चयो

२३. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नकम्मपच्चया – दस्सनेन पहातब्बे खन्धे पटिच्च दस्सनेन पहातब्बा चेतना। (१)  
भावनाय पहातब्बं धम्मं पटिच्च भावनाय पहातब्बो धम्मो उप्पज्जति नकम्मपच्चया – भावनाय पहातब्बे खन्धे पटिच्च भावनाय पहातब्बा चेतना। (१)  
नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नकम्मपच्चया – नेवदस्सनेन नभावनाय पहातब्बे खन्धे पटिच्च नेवदस्सनेन नभावनाय पहातब्बा चेतना; बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…। (१)  


## नविपाकपच्चयो

२४. दस्सनेन पहातब्बं धम्मं पटिच्च दस्सनेन पहातब्बो धम्मो उप्पज्जति नविपाकपच्चया (नअधिपतिपच्चयसदिसं, पटिसन्धि नत्थि)।  


## नआहारपच्चयो

२५. नेवदस्सनेन नभावनाय पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नआहारपच्चया – बाहिरं… उतुसमुट्ठानं… असञ्ञसत्तानं एकं महाभूतं…पे॰…।  


## नइन्द्रियपच्चयो

२६. नेवदस्सनेन नभावनाय पहातब्बं…पे॰… नइन्द्रियपच्चया – बाहिरं… आहारसमुट्ठानं… उतुसमुट्ठान… एकं महाभूतं…पे॰… असञ्ञसत्तानं महाभूते पटिच्च रूपजीवितिन्द्रियं।  


## नझानपच्चयो

२७. नेवदस्सनेन नभावनाय पहातब्बं धम्मं…पे॰… नझानपच्चया – पञ्चविञ्ञाणसहगतं एकं खन्धं पटिच्च तयो खन्धा…पे॰… द्वे खन्धे…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…। उतुसमुट्ठानं, असञ्ञसत्तानं एकं महाभूतं…पे॰…।  


## नमग्गपच्चयो

२८. नेवदस्सनेन नभावनाय पहातब्बं…पे॰… नमग्गपच्चया – अहेतुकं नेवदस्सनेन नभावनाय पहातब्बं…पे॰… अहेतुकपटिसन्धिक्खणे…पे॰… एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं महाभूतं…पे॰…।  


## नसम्पयुत्तपच्चयो

२९. दस्सनेन पहातब्बं धम्मं पटिच्च नेवदस्सनेन नभावनाय पहातब्बो धम्मो उप्पज्जति नसम्पयुत्तपच्चया (नआरम्मणसदिसं)।  


## नविप्पयुत्तपच्चयो

३०. दस्सनेन पहातब्बं…पे॰… नविप्पयुत्तपच्चया – अरूपे दस्सनेन पहातब्बं एकं खन्धं पटिच्च…पे॰…। (१)  
भावनाय पहातब्बं…पे॰… नविप्पयुत्तपच्चया – अरूपे भावनाय पहातब्बं एकं खन्धं…पे॰…। (१)  
नेवदस्सनेन नभावनाय पहातब्बं…पे॰… नविप्पयुत्तपच्चया – अरूपे नेवदस्सनेन नभावनाय पहातब्बं एकं खन्धं पटिच्च…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰…। (१)  


## नोनत्थि-नोविगतपच्चया

३१. दस्सनेन पहातब्बं धम्मं पटिच्च नेवदस्सनेन नभावनाय…पे॰… नोनत्थिपच्चया… नोविगतपच्चया (नआरम्मणसदिसं)।  
२. पच्चयपच्चनीयं  
२. सङ्ख्यावारो  
३२. नहेतुया तीणि, नआरम्मणे पञ्च, नअधिपतिया नव, नअनन्तरे पञ्च, नसमनन्तरे पञ्च, नअञ्ञमञ्ञे पञ्च, नउपनिस्सये पञ्च, नपुरेजाते सत्त, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते पञ्च, नविप्पयुत्ते तीणि, नोनत्थिया पञ्च, नोविगते पञ्च।  
(ञत्वा गणेतब्बं।)  
पच्चनीयं।  
३. पच्चयानुलोमपच्चनीयं  


## हेतुदुकं

३३. हेतुपच्चया नआरम्मणे पञ्च, नअधिपतिया नव, नअनन्तरे पञ्च, नसमनन्तरे पञ्च, नअञ्ञमञ्ञे पञ्च, नउपनिस्सये पञ्च, नपुरेजाते सत्त, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते पञ्च, नविप्पयुत्ते तीणि, नोनत्थिया पञ्च, नोविगते पञ्च।  
(एवं अनुमज्जन्तेन गणेतब्बं।)  
अनुलोमपच्चनीयं।  
४. पच्चयपच्चनीयानुलोमं  


## नहेतुदुकं

३४. नहेतुपच्चया आरम्मणे तीणि, अनन्तरे तीणि, समनन्तरे तीणि, सहजाते तीणि, अञ्ञमञ्ञे तीणि, निस्सये तीणि, उपनिस्सये तीणि, पुरेजाते तीणि, आसेवने तीणि, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे द्वे, सम्पयुत्ते तीणि, विप्पयुत्ते तीणि, अत्थिया तीणि, नत्थिया तीणि, विगते तीणि, अविगते तीणि।  
(एवं अनुमज्जन्तेन गणेतब्बं।)  
पच्चनीयानुलोमं।  
पटिच्चवारो।  
२. सहजातवारो  


## १-४. पच्चयानुलोमादि

३५. दस्सनेन पहातब्बं धम्मं सहजातो दस्सनेन पहातब्बो धम्मो उप्पज्जति हेतुपच्चया – दस्सनेन पहातब्बं एकं खन्धं सहजाता तयो खन्धा…पे॰… द्वे खन्धे सहजाता…पे॰…।  
(सहजातवारो पटिच्चवारसदिसो।)  
३. पच्चयवारो  
१. पच्चयानुलोमं  
१. विभङ्गवारो  


## हेतुपच्चयो

३६. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति हेतुपच्चया… तीणि।  
भावनाय पहातब्बं धम्मं पच्चया भावनाय… तीणि।  
३७. नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति हेतुपच्चया – नेवदस्सनेन नभावनाय पहातब्बं एकं खन्धं पच्चया तयो खन्धा चित्तसमुट्ठानञ्च रूपं…पे॰… द्वे खन्धे…पे॰… पटिसन्धिक्खणे नेवदस्सनेन नभावनाय पहातब्बं एकं खन्धं पच्चया तयो खन्धा कटत्ता च रूपं…पे॰… द्वे खन्धे पच्चया द्वे खन्धा…पे॰… खन्धे पच्चया वत्थु, वत्थुं पच्चया खन्धा। एकं महाभूतं पच्चया तयो महाभूता…पे॰… महाभूते पच्चया चित्तसमुट्ठानं रूपं कटत्तारूपं उपादारूपं। वत्थुं पच्चया नेवदस्सनेन नभावनाय पहातब्बा खन्धा। (१)  
नेवदस्सनेन नभावनाय पहातब्बं धम्मं पच्चया दस्सनेन पहातब्बो धम्मो उप्पज्जति हेतुपच्चया – वत्थुं पच्चया दस्सनेन पहातब्बा खन्धा। (२)  
नेवदस्सनेन नभावनाय पहातब्बं धम्मं पच्चया भावनाय पहातब्बो धम्मो उप्पज्जति हेतुपच्चया – वत्थुं पच्चया भावनाय पहातब्बा खन्धा। (३)  
नेवदस्सनेन नभावनाय पहातब्बं धम्मं पच्चया दस्सनेन पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – वत्थुं पच्चया दस्सनेन पहातब्बा खन्धा; महाभूते पच्चया चित्तसमुट्ठानं रूपं। (४)  
नेवदस्सनेन नभावनाय पहातब्बं धम्मं पच्चया भावनाय पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – वत्थुं पच्चया भावनाय पहातब्बा खन्धा; महाभूते पच्चया चित्तसमुट्ठानं रूपं। (५)  
३८. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो धम्मो उप्पज्जति हेतुपच्चया – दस्सनेन पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च पच्चया द्वे खन्धा। (१)  
दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया नेवदस्सनेन नभावनाय पहातब्बो धम्मो उप्पज्जति हेतुपच्चया – दस्सनेन पहातब्बे खन्धे च महाभूते च पच्चया चित्तसमुट्ठानं रूपं। (२)  
दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – दस्सनेन पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च पच्चया द्वे खन्धा, दस्सनेन पहातब्बे खन्धे च महाभूते च पच्चया चित्तसमुट्ठानं रूपं। (३)  
३९. भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया भावनाय पहातब्बो धम्मो उप्पज्जति हेतुपच्चया – भावनाय पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च…पे॰…। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया नेवदस्सनेन नभावनाय पहातब्बो धम्मो उप्पज्जति हेतुपच्चया – भावनाय पहातब्बे खन्धे च महाभूते च पच्चया चित्तसमुट्ठानं रूपं। (२)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया भावनाय पहातब्बो च नेवदस्सनेन नभावनाय पहातब्बो च धम्मा उप्पज्जन्ति हेतुपच्चया – भावनाय पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च…पे॰… भावनाय पहातब्बे खन्धे च महाभूते च पच्चया चित्तसमुट्ठानं रूपं। (३)  


## आरम्मणपच्चयो

४०. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति आरम्मणपच्चया – दस्सनेन पहातब्बं एकं खन्धं पच्चया तयो खन्धा…पे॰… द्वे खन्धे…पे॰…। (१)  
भावनाय पहातब्बं धम्मं पच्चया भावनाय पहातब्बो धम्मो उप्पज्जति आरम्मणपच्चया – भावनाय पहातब्बं एकं खन्धं पच्चया तयो खन्धा…पे॰…। (१)  
नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति आरम्मणपच्चया – नेवदस्सनेन नभावनाय पहातब्बं एकं खन्धं पच्चया तयो खन्धा…पे॰… द्वे खन्धे…पे॰…। पटिसन्धिक्खणे नेवदस्सनेन नभावनाय पहातब्बं एकं खन्धं पच्चया तयो खन्धा…पे॰… द्वे खन्धे…पे॰… वत्थुं पच्चया खन्धा, चक्खायतनं पच्चया चक्खुविञ्ञाणं…पे॰… कायायतनं पच्चया कायविञ्ञाणं, वत्थुं पच्चया नेवदस्सनेन नभावनाय पहातब्बा खन्धा। (१)  
नेवदस्सनेन नभावनाय पहातब्बं धम्मं पच्चया दस्सनेन पहातब्बो धम्मो उप्पज्जति आरम्मणपच्चया – वत्थुं पच्चया दस्सनेन पहातब्बा खन्धा। (२)  
नेवदस्सनेन नभावनाय पहातब्बं धम्मं पच्चया भावनाय पहातब्बो धम्मो उप्पज्जति आरम्मणपच्चया – वत्थुं पच्चया भावनाय पहातब्बा खन्धा। (३)  
४१. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो धम्मो उप्पज्जति आरम्मणपच्चया – दस्सनेन पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च पच्चया…पे॰…। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया भावनाय पहातब्बो धम्मो उप्पज्जति आरम्मणपच्चया – भावनाय पहातब्बं एकं खन्धञ्च वत्थुञ्च पच्चया तयो खन्धा…पे॰… द्वे खन्धे च वत्थुञ्च पच्चया द्वे खन्धा। (१)  


## अधिपतिपच्चयादि

४२. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति अधिपतिपच्चया… (परिपुण्णं, पटिसन्धि नत्थि) अनन्तरपच्चया… समनन्तरपच्चया (आरम्मणसदिसं)।  


## सहजातपच्चयो

दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति सहजातपच्चया – दस्सनेन पहातब्बं एकं खन्धं… तीणि।  
भावनाय पहातब्बं धम्मं पच्चया… तीणि।  
४३. नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति सहजातपच्चया – नेवदस्सनेन नभावनाय पहातब्बं एकं खन्धं पच्चया तयो खन्धा चित्तसमुट्ठानञ्च रूपं…पे॰… द्वे खन्धे पच्चया द्वे खन्धा…पे॰… पटिसन्धिक्खणे…पे॰… खन्धे पच्चया वत्थु, वत्थुं पच्चया खन्धा; एकं महाभूतं पच्चया तयो महाभूता…पे॰… महाभूते पच्चया…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं एकं…पे॰… चक्खायतनं पच्चया चक्खुविञ्ञाणं…पे॰… कायायतनं पच्चया कायविञ्ञाणं, वत्थुं पच्चया नेवदस्सनेन नभावनाय पहातब्बा खन्धा।  
नेवदस्सनेन नभावनाय पहातब्बं धम्मं पच्चया दस्सनेन पहातब्बो धम्मो उप्पज्जति सहजातपच्चया (अवसेसा हेतुपच्चयसदिसा)।  


## अञ्ञमञ्ञपच्चयादि

४४. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति अञ्ञमञ्ञपच्चया… निस्सयपच्चया… उपनिस्सयपच्चया… पुरेजातपच्चया (पटिसन्धि नत्थि)… आसेवनपच्चया… (पटिसन्धि नत्थि, विपाकञ्च) कम्मपच्चया… विपाकपच्चया… आहारपच्चया… इन्द्रियपच्चया… झानपच्चया… मग्गपच्चया… सम्पयुत्तपच्चया… विप्पयुत्तपच्चया… अत्थिपच्चया… नत्थिपच्चया… विगतपच्चया… अविगतपच्चया।  
१. पच्चयानुलोमं  
२. सङ्ख्यावारो  
४५. हेतुया सत्तरस, आरम्मणे सत्त, अधिपतिया सत्तरस, अनन्तरे सत्त, समनन्तरे सत्त, सहजाते सत्तरस, अञ्ञमञ्ञे सत्त, निस्सये सत्तरस, उपनिस्सये सत्त, पुरेजाते सत्त, आसेवने सत्त, कम्मे सत्तरस, विपाके एकं, आहारे सत्तरस, इन्द्रिये सत्तरस, झाने सत्तरस, मग्गे सत्तरस, सम्पयुत्ते सत्त, विप्पयुत्ते सत्तरस, अत्थिया सत्तरस, नत्थिया सत्त, विगते सत्त, अविगते सत्तरस (एवं गणेतब्बं)।  
अनुलोमं।  
२. पच्चयपच्चनीयं  
१. विभङ्गवारो  


## नहेतुपच्चयो

४६. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नहेतुपच्चया – विचिकिच्छासहगते खन्धे पच्चया विचिकिच्छासहगतो मोहो। (१)  
भावनाय पहातब्बं धम्मं पच्चया भावनाय पहातब्बो धम्मो उप्पज्जति नहेतुपच्चया – उद्धच्चसहगते खन्धे पच्चया उद्धच्चसहगतो मोहो। (१)  
नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नहेतुपच्चया – अहेतुकं नेवदस्सनेन नभावनाय पहातब्बं एकं खन्धं पच्चया तयो खन्धा चित्तसमुट्ठानञ्च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पच्चया वत्थु, वत्थुं पच्चया खन्धा; एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰… चक्खायतनं पच्चया चक्खुविञ्ञाणं…पे॰… कायायतनं पच्चया कायविञ्ञाणं, वत्थुं पच्चया अहेतुका नेवदस्सनेन नभावनाय पहातब्बा खन्धा। (१)  
नेवदस्सनेन नभावनाय पहातब्बं धम्मं पच्चया दस्सनेन पहातब्बो धम्मो उप्पज्जति नहेतुपच्चया – वत्थुं पच्चया विचिकिच्छासहगतो मोहो। (२)  
नेवदस्सनेन नभावनाय पहातब्बं धम्मं पच्चया भावनाय पहातब्बो धम्मो उप्पज्जति नहेतुपच्चया – वत्थुं पच्चया उद्धच्चसहगतो मोहो। (३)  
४७. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो धम्मो उप्पज्जति नहेतुपच्चया – विचिकिच्छासहगते खन्धे च वत्थुञ्च पच्चया विचिकिच्छासहगतो मोहो। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया भावनाय पहातब्बो धम्मो उप्पज्जति नहेतुपच्चया – उद्धच्चसहगते खन्धे च वत्थुञ्च पच्चया उद्धच्चसहगतो मोहो। (१)  


## नआरम्मणपच्चयो

४८. दस्सनेन पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नआरम्मणपच्चया – दस्सनेन पहातब्बे खन्धे पच्चया चित्तसमुट्ठानं रूपं। (१)  
भावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नआरम्मणपच्चया – भावनाय पहातब्बे खन्धे पच्चया चित्तसमुट्ठानं रूपं। (१)  
नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नआरम्मणपच्चया – नेवदस्सनेन नभावनाय पहातब्बे खन्धे पच्चया चित्तसमुट्ठानं रूपं। पटिसन्धिक्खणे नेवदस्सनेन नभावनाय पहातब्बे खन्धे पच्चया कटत्तारूपं, खन्धे पच्चया वत्थु; एकं महाभूतं पच्चया…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰…। (१)  
४९. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो धम्मो उप्पज्जति नआरम्मणपच्चया – दस्सनेन पहातब्बे खन्धे च महाभूते च पच्चया चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया नेवदस्सनेन नभावनाय पहातब्बो धम्मो उप्पज्जति नआरम्मणपच्चया – भावनाय पहातब्बे खन्धे च महाभूते च पच्चया चित्तसमुट्ठानं रूपं। (१)  


## नअधिपतिपच्चयादि

५०. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नअधिपतिपच्चया (सहजातसदिसं)… नअनन्तरपच्चया… नसमनन्तरपच्चया… नअञ्ञमञ्ञपच्चया… नउपनिस्सयपच्चया।  


## नपुरेजातपच्चयो

५१. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नपुरेजातपच्चया – अरूपे दस्सनेन पहातब्बं एकं खन्धं पच्चया…पे॰…। (१)  
दस्सनेन पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नपुरेजातपच्चया – दस्सनेन पहातब्बे खन्धे पच्चया चित्तसमुट्ठानं रूपं। (२)  
भावनाय पहातब्बं धम्मं पच्चया भावनाय पहातब्बो धम्मो उप्पज्जति नपुरेजातपच्चया – अरूपे भावनाय पहातब्बं एकं खन्धं पच्चया…पे॰…। (१)  
भावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नपुरेजातपच्चया – भावनाय पहातब्बे खन्धे पच्चया चित्तसमुट्ठानं रूपं। (२)  
५२. नेवदस्सनेन नभावनाय पहातब्बं धम्मं पच्चया नेवदस्सनेन नभावनाय पहातब्बो धम्मो उप्पज्जति नपुरेजातपच्चया – अरूपे नेवदस्सनेन नभावनाय पहातब्बं एकं खन्धं पच्चया तयो खन्धा…पे॰… नेवदस्सनेन नभावनाय पहातब्बे खन्धे पच्चया चित्तसमुट्ठानं रूपं। पटिसन्धिक्खणे…पे॰… खन्धे पच्चया कटत्तारूपं, खन्धे पच्चया वत्थु, वत्थुं पच्चया खन्धा; एकं महाभूतं…पे॰… बाहिरं… आहारसमुट्ठानं… उतुसमुट्ठानं, असञ्ञसत्तानं…पे॰…। (१)  
दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया नेवदस्सनेन नभावनाय पहातब्बो धम्मो उप्पज्जति नपुरेजातपच्चया – दस्सनेन पहातब्बे खन्धे च महाभूते च पच्चया चित्तसमुट्ठानं रूपं। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया नेवदस्सनेन नभावनाय पहातब्बो धम्मो उप्पज्जति नपुरेजातपच्चया – भावनाय पहातब्बे खन्धे च महाभूते च पच्चया चित्तसमुट्ठानं रूपं। (१)  


## नपच्छाजातपच्चयादि

५३. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नपच्छाजातपच्चया… नआसेवनपच्चया।  


## नकम्मपच्चयो

५४. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नकम्मपच्चया – दस्सनेन पहातब्बे खन्धे पच्चया दस्सनेन पहातब्बा चेतना। (१)  
भावनाय पहातब्बं धम्मं…पे॰… नकम्मपच्चया – भावनाय पहातब्बे खन्धे पच्चया भावनाय पहातब्बा चेतना। (१)  
नेवदस्सनेन नभावनाय पहातब्बं धम्मं…पे॰… नकम्मपच्चया – नेवदस्सनेन नभावनाय पहातब्बे खन्धे पच्चया नेवदस्सनेन नभावनाय पहातब्बा चेतना; बाहिरं… आहारसमुट्ठानं… उतुसमुट्ठानं…पे॰…। (१)  
नेवदस्सनेन नभावनाय पहातब्बं धम्मं पच्चया दस्सनेन पहातब्बो धम्मो उप्पज्जति नकम्मपच्चया – वत्थुं पच्चया दस्सनेन पहातब्बा चेतना। (२)  
नेवदस्सनेन नभावनाय पहातब्बं धम्मं पच्चया भावनाय पहातब्बो धम्मो उप्पज्जति नकम्मपच्चया – वत्थुं पच्चया भावनाय पहातब्बा चेतना। (३)  
५५. दस्सनेन पहातब्बञ्च नेवदस्सनेन नभावनाय पहातब्बञ्च धम्मं पच्चया दस्सनेन पहातब्बो धम्मो उप्पज्जति नकम्मपच्चया – दस्सनेन पहातब्बे खन्धे च वत्थुञ्च पच्चया दस्सनेन पहातब्बा चेतना। (१)  
भावनाय पहातब्बञ्च नेवदस्सनेन नभावनाय पहातब्बञ्च धम्मं पच्चया भावनाय पहातब्बो धम्मो उप्पज्जति नकम्मपच्चया – भावनाय पहातब्बे खन्धे च वत्थुञ्च पच्चया भावनाय पहातब्बा चेतना। (१)  


## नविपाकपच्चयादि

५६. दस्सनेन पहातब्बं धम्मं पच्चया दस्सनेन पहातब्बो धम्मो उप्पज्जति नविपाकपच्चया (परिपुण्णं, पटिसन्धि नत्थि), नआहारपच्चया – बाहिरं… उतुसमुट्ठानं… असञ्ञसत्तानं…पे॰… नइन्द्रियपच्चया – बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰… महाभूते पच्चया रूपजीवितिन्द्रियं… नझानपच्चया – पञ्चविञ्ञाणं…पे॰… बाहिरं…पे॰… असञ्ञसत्तानं…पे॰… नमग्गपच्चया – अहेतुकं नेवदस्सनेन नभावनाय पहातब्बं एकं खन्धं पच्चया तयो खन्धा चित्तसमुट्ठानञ्च रूपं…पे॰… अहेतुकपटिसन्धिक्खणे…पे॰… एकं महाभूतं…पे॰… असञ्ञसत्तानं…पे॰… नसम्पयुत्तपच्चया, नविप्पयुत्तपच्चया – अरूपे दस्सनेन पहातब्बं एकं खन्धं पच्चया…पे॰… अरूपे भावनाय पहातब्बं एकं खन्धं पच्चया तयो खन्धा…पे॰… नेवदस्सनेन नभावनाय पहातब्बं धम्मं पच्चया नेवदस्सनेन…पे॰… अरूपे नेवदस्सनेन नभावनाय पहातब्बं एकं खन्धं पच्चया तयो खन्धा…पे॰… द्वे खन्धे…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰… नोनत्थिपच्चया… नोविगतपच्चया।  
२. पच्चयपच्चनीयं  


## २. सङ्ख्यावारो

५७. नहेतुया सत्त, नआरम्मणे पञ्च, नअधिपतिया सत्तरस, नअनन्तरे पञ्च, नसमनन्तरे पञ्च, नअञ्ञमञ्ञे पञ्च, नउपनिस्सये पञ्च, नपुरेजाते सत्त, नपच्छाजाते सत्तरस, नआसेवने सत्तरस, नकम्मे सत्त, नविपाके सत्तरस, नआहारे एकं, नइन्द्रिये एकं , नझाने एकं, नमग्गे एकं, नसम्पयुत्ते पञ्च, नविप्पयुत्ते तीणि, नोनत्थिया पञ्च, नोविगते पञ्च।  
पच्चनीयं।  
३. पच्चयानुलोमपच्चनीयं  
५८. हेतुपच्चया नआरम्मणे पञ्च, नअधिपतिया सत्तरस, नअनन्तरे पञ्च, नसमनन्तरे पञ्च, नअञ्ञमञ्ञे पञ्च, नउपनिस्सये पञ्च, नपुरेजाते सत्त, नपच्छाजाते सत्तरस, नआसेवने सत्तरस , नकम्मे सत्त, नविपाके सत्तरस, नसम्पयुत्ते पञ्च, नविप्पयुत्ते तीणि, नोनत्थिया पञ्च, नोविगते पञ्च।  
अनुलोमपच्चनीयं।  
४. पच्चयपच्चनीयानुलोमं  
५९. नहेतुपच्चया आरम्मणे सत्त, अनन्तरे सत्त, समनन्तरे सत्त, सहजाते सत्त, अञ्ञमञ्ञे सत्त, निस्सये सत्त, उपनिस्सये सत्त, पुरेजाते सत्त, आसेवने सत्त, कम्मे सत्त, विपाके एकं, आहारे सत्त, इन्द्रिये सत्त, झाने सत्त, मग्गे छ, सम्पयुत्ते सत्त, विप्पयुत्ते सत्त, अत्थिया सत्त, नत्थिया सत्त, विगते सत्त, अविगते सत्त (एवं गणेतब्बं)।  
पच्चनीयानुलोमं।  
पच्चयवारो।  
४. निस्सयवारो  
(निस्सयवारो पच्चयसदिसो कातब्बो।)  
५. संसट्ठवारो  
१. पच्चयानुलोमं  
१. विभङ्गवारो  


## हेतुपच्चयो

६०. दस्सनेन पहातब्बं धम्मं संसट्ठो दस्सनेन पहातब्बो धम्मो उप्पज्जति हेतुपच्चया – दस्सनेन पहातब्बं एकं खन्धं संसट्ठा तयो खन्धा…पे॰… द्वे खन्धे संसट्ठा द्वे खन्धा। (१)  
भावनाय पहातब्बं धम्मं संसट्ठो भावनाय पहातब्बो धम्मो उप्पज्जति हेतुपच्चया – भावनाय पहातब्बं एकं खन्धं संसट्ठा…पे॰…। (१)  
नेवदस्सनेन नभावनाय पहातब्बं धम्मं संसट्ठो नेवदस्सनेन नभावनाय पहातब्बो धम्मो उप्पज्जति हेतुपच्चया – नेवदस्सनेन नभावनाय पहातब्बं एकं खन्धं संसट्ठा तयो खन्धा…पे॰… पटिसन्धिक्खणे नेवदस्सनेन नभावनाय पहातब्बं एकं खन्धं संसट्ठा…पे॰…। (१)  


## आरम्मणपच्चयो

६१. दस्सनेन पहातब्बं धम्मं संसट्ठो दस्सनेन पहातब्बो धम्मो उप्पज्जति आरम्मणपच्चया (सब्बानि पदानि वित्थारेतब्बानि तीणि, तीणि)।  


## १. पच्चयानुलोमं



## २. सङ्ख्यावारो

६२. हेतुया तीणि, आरम्मणे तीणि, अधिपतिया तीणि, अनन्तरे तीणि, समनन्तरे तीणि, सहजाते तीणि, अञ्ञमञ्ञे तीणि, निस्सये तीणि, उपनिस्सये तीणि, पुरेजाते तीणि, आसेवने तीणि, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे तीणि, सम्पयुत्ते तीणि, विप्पयुत्ते तीणि, अत्थिया तीणि, नत्थिया तीणि, विगते तीणि, अविगते तीणि।  
अनुलोमं।  
२. पच्चयपच्चनीयं  
१. विभङ्गवारो  


## नहेतुपच्चयो

६३. दस्सनेन पहातब्बं धम्मं संसट्ठो दस्सनेन पहातब्बो धम्मो उप्पज्जति नहेतुपच्चया – विचिकिच्छासहगते खन्धे संसट्ठो विचिकिच्छासहगतो मोहो। (१)  
भावनाय पहातब्बं धम्मं संसट्ठो भावनाय पहातब्बो धम्मो उप्पज्जति नहेतुपच्चया – उद्धच्चसहगते खन्धे संसट्ठो उद्धच्चसहगतो मोहो। (१)  
नेवदस्सनेन नभावनाय पहातब्बं धम्मं संसट्ठो नेवदस्सनेन नभावनाय पहातब्बो धम्मो उप्पज्जति नहेतुपच्चया – अहेतुकं नेवदस्सनेन नभावनाय पहातब्बं एकं खन्धं संसट्ठा तयो खन्धा…पे॰… अहेतुकपटिसन्धिक्खणे…पे॰…। (१)  


## नअधिपतिपच्चयादि

६४. दस्सनेन पहातब्बं धम्मं संसट्ठो दस्सनेन पहातब्बो धम्मो उप्पज्जति नअधिपतिपच्चया… नपुरेजातपच्चया… नपच्छाजातपच्चया… नआसेवनपच्चया… नकम्मपच्चया… नविपाकपच्चया… – नेवदस्सनेन नभावनाय…पे॰… नझानपच्चया – पञ्चविञ्ञाणं…पे॰… नमग्गपच्चया – अहेतुकं…पे॰… नेवदस्सनेन नभावनाय पहातब्बो…पे॰… नविप्पयुत्तपच्चया… तीणि।  
२. पच्चयपच्चनीयं  


## २. सङ्ख्यावारो

६५. नहेतुया तीणि, नअधिपतिया तीणि, नपुरेजाते तीणि, नपच्छाजाते तीणि, नआसेवने तीणि, नकम्मे तीणि, नविपाके तीणि, नझाने एकं, नमग्गे एकं, नविप्पयुत्ते तीणि।  
पच्चनीयं।  
३. पच्चयानुलोमपच्चनीयं  
६६. हेतुपच्चया नअधिपतिया तीणि, नपुरेजाते तीणि, नपच्छाजाते तीणि, नआसेवने तीणि, नकम्मे तीणि, नविपाके तीणि, नविप्पयुत्ते तीणि।  
अनुलोमपच्चनीयं।  
४. पच्चयपच्चनीयानुलोमं  
६७. नहेतुपच्चया आरम्मणे तीणि, अनन्तरे तीणि, समनन्तरे तीणि, सहजाते तीणि , अञ्ञमञ्ञे तीणि, निस्सये तीणि, उपनिस्सये तीणि, पुरेजाते तीणि, आसेवने तीणि, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे द्वे, सम्पयुत्ते तीणि, विप्पयुत्ते तीणि, अत्थिया तीणि, नत्थिया तीणि, विगते तीणि, अविगते तीणि।  
पच्चनीयानुलोमं।  
संसट्ठवारो।  
६. सम्पयुत्तवारो  


## १. पच्चयानुलोमादि

६८. दस्सनेन पहातब्बं धम्मं सम्पयुत्तो दस्सनेन पहातब्बो धम्मो उप्पज्जति हेतुपच्चया (सम्पयुत्तवारो संसट्ठवारसदिसो)।  
७. पञ्हावारो  
१. पच्चयानुलोमं  
१. विभङ्गवारो  


## हेतुपच्चयो

६९. दस्सनेन पहातब्बो धम्मो दस्सनेन पहातब्बस्स धम्मस्स हेतुपच्चयेन पच्चयो – दस्सनेन पहातब्बा हेतू सम्पयुत्तकानं खन्धानं हेतुपच्चयेन पच्चयो। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स हेतुपच्चयेन पच्चयो – दस्सनेन पहातब्बा हेतू चित्तसमुट्ठानानं रूपानं हेतुपच्चयेन पच्चयो। (२)  
दस्सनेन पहातब्बो धम्मो दस्सनेन पहातब्बस्स च नेवदस्सनेन नभावनाय पहातब्बस्स च धम्मस्स हेतुपच्चयेन पच्चयो – दस्सनेन पहातब्बा हेतू सम्पयुत्तकानं खन्धानं चित्तसमुट्ठानानञ्च रूपानं हेतुपच्चयेन पच्चयो। (३)  
७०. भावनाय पहातब्बो धम्मो…पे॰… धम्मस्स हेतुपच्चयेन पच्चयो – भावनाय पहातब्बा हेतू सम्पयुत्तकानं खन्धानं हेतुपच्चयेन पच्चयो। (१)  
भावनाय पहातब्बो धम्मो नेवदस्सनेन नभावनाय पहातब्बस्स…पे॰… भावनाय पहातब्बा हेतू चित्तसमुट्ठानानं रूपानं हेतुपच्चयेन पच्चयो। (२)  
भावनाय पहातब्बो धम्मो भावनाय पहातब्बस्स च नेवदस्सनेन नभावनाय पहातब्बस्स च धम्मस्स…पे॰… भावनाय पहातब्बा हेतू सम्पयुत्तकानं खन्धानं चित्तसमुट्ठानानञ्च रूपानं हेतुपच्चयेन पच्चयो। (३)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स…पे॰… नेवदस्सनेन नभावनाय पहातब्बा हेतू सम्पयुत्तकानं खन्धानं चित्तसमुट्ठानानञ्च रूपानं हेतुपच्चयेन पच्चयो। पटिसन्धिक्खणे नेवदस्सनेन नभावनाय पहातब्बा हेतू सम्पयुत्तकानं खन्धानं कटत्ता च रूपानं हेतुपच्चयेन पच्चयो। (१)  


## आरम्मणपच्चयो

७१. दस्सनेन पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो – दस्सनेन पहातब्बं रागं अस्सादेति अभिनन्दति, तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति। दस्सनेन पहातब्बं दोमनस्सं उप्पज्जति, दिट्ठिं अस्सादेति अभिनन्दति, तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति । दस्सनेन पहातब्बं दोमनस्सं उप्पज्जति, विचिकिच्छं आरब्भ विचिकिच्छा उप्पज्जति, दिट्ठि उप्पज्जति, दस्सनेन पहातब्बं दोमनस्सं उप्पज्जति। दस्सनेन पहातब्बं दोमनस्सं आरब्भ दस्सनेन पहातब्बं दोमनस्सं उप्पज्जति, दिट्ठि उप्पज्जति, विचिकिच्छा उप्पज्जति। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो – अरिया दस्सनेन पहातब्बे पहीने किलेसे पच्चवेक्खन्ति, पुब्बे समुदाचिण्णे किलेसे जानन्ति। दस्सनेन पहातब्बे खन्धे अनिच्चतो दुक्खतो अनत्ततो विपस्सन्ति। चेतोपरियञाणेन दस्सनेन पहातब्बचित्तसमङ्गिस्स चित्तं जानन्ति। दस्सनेन पहातब्बा खन्धा चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्जनाय आरम्मणपच्चयेन पच्चयो। (२)  
७२. भावनाय पहातब्बो धम्मो भावनाय पहातब्बस्स धम्मस्स आरम्मणपच्चयेन पच्चयो – भावनाय पहातब्बं रागं अस्सादेति अभिनन्दति, तं आरब्भ भावनाय पहातब्बो रागो उप्पज्जति, उद्धच्चं उप्पज्जति । भावनाय पहातब्बं दोमनस्सं उप्पज्जति, उद्धच्चं आरब्भ उद्धच्चं उप्पज्जति। भावनाय पहातब्बं दोमनस्सं उप्पज्जति, भावनाय पहातब्बं दोमनस्सं आरब्भ भावनाय पहातब्बं दोमनस्सं उप्पज्जति, उद्धच्चं उप्पज्जति। (१)  
भावनाय पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो – भावनाय पहातब्बं रागं अस्सादेति अभिनन्दति, तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति। उद्धच्चं आरब्भ दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति। भावनाय पहातब्बं दोमनस्सं आरब्भ दस्सनेन पहातब्बं दोमनस्सं उप्पज्जति, दिट्ठि उप्पज्जति, विचिकिच्छा उप्पज्जति। (२)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो – अरिया भावनाय पहातब्बे पहीने किलेसे पच्चवेक्खन्ति, विक्खम्भिते किलेसे पच्चवेक्खन्ति, पुब्बे समुदाचिण्णे किलेसे जानन्ति। भावनाय पहातब्बे खन्धे अनिच्चतो दुक्खतो अनत्ततो विपस्सन्ति, चेतोपरियञाणेन भावनाय पहातब्बचित्तसमङ्गिस्स चित्तं जानन्ति। भावनाय पहातब्बा खन्धा चेतोपरियञाणस्स, पुब्बेनिवासानुस्सतिञाणस्स , यथाकम्मूपगञाणस्स, अनागतंसञाणस्स, आवज्जनाय आरम्मणपच्चयेन पच्चयो। (३)  
७३. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो – दानं दत्वा सीलं समादियित्वा उपोसथकम्मं कत्वा तं पच्चवेक्खति, पुब्बे सुचिण्णानि पच्चवेक्खति, झाना वुट्ठहित्वा झानं पच्चवेक्खति। अरिया मग्गा वुट्ठहित्वा मग्गं पच्चवेक्खन्ति, फलं पच्चवेक्खन्ति, निब्बानं पच्चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्जनाय आरम्मणपच्चयेन पच्चयो। चक्खुं अनिच्चतो दुक्खतो अनत्ततो विपस्सति; सोतं… घानं… जिव्हं… कायं… रूपे… सद्दे… गन्धे… रसे… फोट्ठब्बे… वत्थुं… नेवदस्सनेन नभावनाय पहातब्बे खन्धे अनिच्चतो दुक्खतो अनत्ततो विपस्सति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन नेवदस्सनेन नभावनाय पहातब्बचित्तसमङ्गिस्स चित्तं जानन्ति , आकासानञ्चायतनं विञ्ञाणञ्चायतनस्स…पे॰… आकिञ्चञ्ञायतनं नेवसञ्ञानासञ्ञायतनस्स…पे॰… रूपायतनं चक्खुविञ्ञाणस्स आरम्मणपच्चयेन पच्चयो…पे॰… फोट्ठब्बायतनं कायविञ्ञाणस्स आरम्मणपच्चयेन पच्चयो…पे॰… नेवदस्सनेन नभावनाय पहातब्बा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्जनाय आरम्मणपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो – दानं दत्वा सीलं समादियित्वा उपोसथकम्मं कत्वा तं अस्सादेति अभिनन्दति, तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति। पुब्बे सुचिण्णानि अस्सादेति अभिनन्दति…पे॰… झाना वुट्ठहित्वा झानं अस्सादेति अभिनन्दति, तं आरब्भ दस्सनेन पहातब्बो रागो…पे॰… दिट्ठि…पे॰… विचिकिच्छा…पे॰… झाने परिहीने विप्पटिसारिस्स दस्सनेन पहातब्बं दोमनस्सं उप्पज्जति। चक्खुं अस्सादेति अभिनन्दति…पे॰… सोतं… घानं… जिव्हं… कायं… रूपे… सद्दे… गन्धे… रसे… फोट्ठब्बे… वत्थुं… नेवदस्सनेन नभावनाय पहातब्बे खन्धे अस्सादेति अभिनन्दति, तं आरब्भ दस्सनेन पहातब्बो रागो…पे॰… दिट्ठि…पे॰… विचिकिच्छा…पे॰… दस्सनेन पहातब्बं दोमनस्सं उप्पज्जति। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स आरम्मणपच्चयेन पच्चयो – दानं दत्वा सीलं समादियित्वा उपोसथकम्मं कत्वा तं अस्सादेति अभिनन्दति, तं आरब्भ भावनाय पहातब्बो रागो उप्पज्जति, उद्धच्चं उप्पज्जति, भावनाय पहातब्बं दोमनस्सं उप्पज्जति। पुब्बे सुचिण्णानि…पे॰… झाना वुट्ठहित्वा…पे॰… चक्खुं…पे॰… वत्थुं… नेवदस्सनेन नभावनाय पहातब्बे खन्धे अस्सादेति…पे॰… तं आरब्भ भावनाय पहातब्बो रागो उप्पज्जति, उद्धच्चं उप्पज्जति, भावनाय पहातब्बं दोमनस्सं उप्पज्जति। (३)  


## अधिपतिपच्चयो

७४. दस्सनेन पहातब्बो धम्मो दस्सनेन पहातब्बस्स धम्मस्स अधिपतिपच्चयेन पच्चयो – आरम्मणाधिपति, सहजाताधिपति। आरम्मणाधिपति – दस्सनेन पहातब्बं रागं गरुं कत्वा अस्सादेति अभिनन्दति, तं गरुं कत्वा दस्सनेन पहातब्बो रागो उप्पज्जति, दिट्ठि उप्पज्जति; दिट्ठिं गरुं कत्वा अस्सादेति अभिनन्दति, तं गरुं कत्वा दस्सनेन पहातब्बो रागो उप्पज्जति, दिट्ठि उप्पज्जति। सहजाताधिपति – दस्सनेन पहातब्बाधिपति सम्पयुत्तकानं खन्धानं अधिपतिपच्चयेन पच्चयो। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स अधिपतिपच्चयेन पच्चयो। सहजाताधिपति – दस्सनेन पहातब्बाधिपति चित्तसमुट्ठानानं रूपानं अधिपतिपच्चयेन पच्चयो। (२)  
दस्सनेन पहातब्बो धम्मो दस्सनेन पहातब्बस्स च नेवदस्सनेन नभावनाय पहातब्बस्स च धम्मस्स अधिपतिपच्चयेन पच्चयो। सहजाताधिपति – दस्सनेन पहातब्बाधिपति सम्पयुत्तकानं खन्धानं चित्तसमुट्ठानानञ्च रूपानं अधिपतिपच्चयेन पच्चयो। (३)  
७५. भावनाय पहातब्बो धम्मो भावनाय पहातब्बस्स धम्मस्स अधिपतिपच्चयेन पच्चयो – आरम्मणाधिपति, सहजाताधिपति। आरम्मणाधिपति – भावनाय पहातब्बं रागं गरुं कत्वा अस्सादेति अभिनन्दति, तं गरुं कत्वा भावनाय पहातब्बो रागो उप्पज्जति। सहजाताधिपति – भावनाय पहातब्बाधिपति सम्पयुत्तकानं खन्धानं अधिपतिपच्चयेन पच्चयो। (१)  
भावनाय पहातब्बो धम्मो दस्सनेन पहातब्बस्स धम्मस्स अधिपतिपच्चयेन पच्चयो। आरम्मणाधिपति – भावनाय पहातब्बं रागं गरुं कत्वा अस्सादेति अभिनन्दति, तं गरुं कत्वा दस्सनेन पहातब्बो रागो उप्पज्जति, दिट्ठि उप्पज्जति। (२)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स अधिपतिपच्चयेन पच्चयो। सहजाताधिपति – भावनाय पहातब्बाधिपति चित्तसमुट्ठानानं रूपानं अधिपतिपच्चयेन पच्चयो। (३)  
भावनाय पहातब्बो धम्मो भावनाय पहातब्बस्स च नेवदस्सनेन नभावनाय पहातब्बस्स च धम्मस्स अधिपतिपच्चयेन पच्चयो। सहजाताधिपति – भावनाय पहातब्बाधिपति सम्पयुत्तकानं खन्धानं चित्तसमुट्ठानानञ्च रूपानं अधिपतिपच्चयेन पच्चयो। (४)  
७६. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स अधिपतिपच्चयेन पच्चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं समादियित्वा उपोसथकम्मं कत्वा तं गरुं कत्वा पच्चवेक्खति, पुब्बे सुचिण्णानि…पे॰… झाना वुट्ठहित्वा झानं गरुं कत्वा पच्चवेक्खति, अरिया मग्गा वुट्ठहित्वा मग्गं गरुं कत्वा पच्चवेक्खन्ति, फलं गरुं कत्वा पच्चवेक्खन्ति, निब्बानं गरुं कत्वा पच्चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्चयेन पच्चयो। सहजाताधिपति – नेवदस्सनेन नभावनाय पहातब्बाधिपति सम्पयुत्तकानं खन्धानं चित्तसमुट्ठानानञ्च रूपानं अधिपतिपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स अधिपतिपच्चयेन पच्चयो। आरम्मणाधिपति – दानं दत्वा सीलं समादियित्वा उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा दस्सनेन पहातब्बो रागो उप्पज्जति, दिट्ठि उप्पज्जति। पुब्बे सुचिण्णानि गरुं कत्वा…पे॰… झाना वुट्ठहित्वा झानं गरुं कत्वा…पे॰… चक्खुं…पे॰… वत्थुं… नेवदस्सनेन नभावनाय पहातब्बे खन्धे गरुं कत्वा अस्सादेति अभिनन्दति, तं गरुं कत्वा दस्सनेन पहातब्बो रागो उप्पज्जति, दिट्ठि उप्पज्जति। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स अधिपतिपच्चयेन पच्चयो। आरम्मणाधिपति – दानं दत्वा सीलं समादियित्वा उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा भावनाय पहातब्बो रागो उप्पज्जति। पुब्बे…पे॰… नेवदस्सनेन नभावनाय पहातब्बे खन्धे गरुं कत्वा अस्सादेति अभिनन्दति, तं गरुं कत्वा भावनाय पहातब्बो रागो उप्पज्जति। (३)  


## अनन्तरपच्चयो

७७. दस्सनेन पहातब्बो धम्मो दस्सनेन पहातब्बस्स धम्मस्स अनन्तरपच्चयेन पच्चयो – पुरिमा पुरिमा दस्सनेन पहातब्बा खन्धा पच्छिमानं पच्छिमानं दस्सनेन पहातब्बानं खन्धानं अनन्तरपच्चयेन पच्चयो।  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स अनन्तरपच्चयेन पच्चयो – दस्सनेन पहातब्बा खन्धा वुट्ठानस्स अनन्तरपच्चयेन पच्चयो। (२)  
भावनाय पहातब्बो धम्मो भावनाय पहातब्बस्स धम्मस्स अनन्तरपच्चयेन पच्चयो – पुरिमा पुरिमा भावनाय पहातब्बा खन्धा पच्छिमानं पच्छिमानं भावनाय पहातब्बानं खन्धानं अनन्तरपच्चयेन पच्चयो। (१)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स अनन्तरपच्चयेन पच्चयो – भावनाय पहातब्बा खन्धा वुट्ठानस्स अनन्तरपच्चयेन पच्चयो। (२)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स अनन्तरपच्चयेन पच्चयो – पुरिमा पुरिमा नेवदस्सनेन नभावनाय पहातब्बा खन्धा पच्छिमानं पच्छिमानं नेवदस्सनेन नभावनाय पहातब्बानं खन्धानं अनन्तरपच्चयेन पच्चयो। अनुलोमं गोत्रभुस्स… अनुलोमं वोदानस्स… गोत्रभु मग्गस्स… वोदानं मग्गस्स… मग्गो फलस्स… फलं फलस्स… अनुलोमं फलसमापत्तिया… निरोधा वुट्ठहन्तस्स नेवसञ्ञानासञ्ञायतनं फलसमापत्तिया अनन्तरपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स…पे॰… आवज्जना दस्सनेन पहातब्बानं खन्धानं अनन्तरपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स अनन्तरपच्चयेन पच्चयो – आवज्जना भावनाय पहातब्बानं खन्धानं अनन्तरपच्चयेन पच्चयो। (३)  


## समनन्तरपच्चयो

७८. दस्सनेन पहातब्बो धम्मो दस्सनेन पहातब्बस्स धम्मस्स समनन्तरपच्चयेन पच्चयो (अनन्तरसदिसं)।  


## सहजातपच्चयो

७९. दस्सनेन पहातब्बो धम्मो दस्सनेन पहातब्बस्स धम्मस्स सहजातपच्चयेन पच्चयो… तीणि।  
भावनाय पहातब्बो धम्मो भावनाय पहातब्बस्स धम्मस्स… तीणि।  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स सहजातपच्चयेन पच्चयो – नेवदस्सनेन नभावनाय पहातब्बो एको खन्धो तिण्णन्नं खन्धानं चित्तसमुट्ठानानञ्च रूपानं सहजातपच्चयेन पच्चयो…पे॰… द्वे खन्धा…पे॰… पटिसन्धिक्खणे…पे॰… खन्धा वत्थुस्स सहजातपच्चयेन पच्चयो। वत्थु खन्धानं…पे॰… एकं महाभूतं तिण्णन्नं महाभूतानं…पे॰… महाभूता चित्तसमुट्ठानानं रूपानं…पे॰… बाहिरं… आहारसमुट्ठानं… उतुसमुट्ठानं… असञ्ञसत्तानं…पे॰…। (१)  
दस्सनेन पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स सहजातपच्चयेन पच्चयो – दस्सनेन पहातब्बा खन्धा च महाभूता च चित्तसमुट्ठानानं रूपानं सहजातपच्चयेन पच्चयो। (१)  
भावनाय पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स सहजातपच्चयेन पच्चयो – भावनाय पहातब्बा खन्धा च महाभूता च चित्तसमुट्ठानानं रूपानं सहजातपच्चयेन पच्चयो। (१)  


## अञ्ञमञ्ञपच्चयो

८०. दस्सनेन पहातब्बो धम्मो दस्सनेन पहातब्बस्स धम्मस्स अञ्ञमञ्ञपच्चयेन पच्चयो – दस्सनेन पहातब्बो एको खन्धो तिण्णन्नं खन्धानं…पे॰…। (१)  
भावनाय पहातब्बो धम्मो भावनाय पहातब्बस्स धम्मस्स…पे॰… भावनाय पहातब्बो एको खन्धो तिण्णन्नं खन्धानं…पे॰…। (१)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स…पे॰… नेवदस्सनेन नभावनाय पहातब्बो एको खन्धो तिण्णन्नं खन्धानं अञ्ञमञ्ञपच्चयेन पच्चयो…पे॰… द्वे खन्धा…पे॰… पटिसन्धिक्खणे नेवदस्सनेन नभावनाय पहातब्बो एको खन्धो तिण्णन्नं खन्धानं वत्थुस्स च अञ्ञमञ्ञपच्चयेन पच्चयो…पे॰… द्वे खन्धा…पे॰… खन्धा वत्थुस्स…पे॰… वत्थु खन्धानं…पे॰… एकं महाभूतं तिण्णन्नं महाभूतानं अञ्ञमञ्ञपच्चयेन पच्चयो…पे॰… असञ्ञसत्तानं…पे॰…। (१)  


## निस्सयपच्चयो

८१. दस्सनेन पहातब्बो धम्मो दस्सनेन पहातब्बस्स धम्मस्स निस्सयपच्चयेन पच्चयो… तीणि।  
भावनाय पहातब्बो धम्मो भावनाय पहातब्बस्स धम्मस्स… तीणि।  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स निस्सयपच्चयेन पच्चयो – नेवदस्सनेन नभावनाय पहातब्बो एको खन्धो तिण्णन्नं खन्धानं चित्तसमुट्ठानानञ्च रूपानं…पे॰… द्वे खन्धा…पे॰… पटिसन्धिक्खणे…पे॰… खन्धा वत्थुस्स…पे॰… वत्थु खन्धानं…पे॰… एकं महाभूतं…पे॰… असञ्ञसत्तानं…पे॰… चक्खायतनं चक्खुविञ्ञाणस्स…पे॰… कायायतनं कायविञ्ञाणस्स…पे॰… वत्थु…पे॰…। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स निस्सयपच्चयेन पच्चयो – वत्थु दस्सनेन पहातब्बानं खन्धानं निस्सयपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स निस्सयपच्चयेन पच्चयो – वत्थु भावनाय पहातब्बानं खन्धानं निस्सयपच्चयेन पच्चयो। (३)  
८२. दस्सनेन पहातब्बो च नेवदस्सनेन नभावनाय पहातब्बो च धम्मा दस्सनेन पहातब्बस्स धम्मस्स निस्सयपच्चयेन पच्चयो – दस्सनेन पहातब्बो एको खन्धो च वत्थु च तिण्णन्नं खन्धानं निस्सयपच्चयेन पच्चयो…पे॰… द्वे खन्धा…पे॰…। (१)  
दस्सनेन पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स निस्सयपच्चयेन पच्चयो – दस्सनेन पहातब्बा खन्धा च महाभूता च चित्तसमुट्ठानानं रूपानं निस्सयपच्चयेन पच्चयो। (२)  
भावनाय पहातब्बो च नेवदस्सनेन नभावनाय पहातब्बो च धम्मा भावनाय पहातब्बस्स धम्मस्स निस्सयपच्चयेन पच्चयो – भावनाय पहातब्बो एको खन्धो च वत्थु च तिण्णन्नं खन्धानं निस्सयपच्चयेन पच्चयो…पे॰… द्वे खन्धा…पे॰…। (१)  
भावनाय पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स निस्सयपच्चयेन पच्चयो – भावनाय पहातब्बा खन्धा च महाभूता च चित्तसमुट्ठानानं रूपानं निस्सयपच्चयेन पच्चयो। (२)  


## उपनिस्सयपच्चयो

८३. दस्सनेन पहातब्बो धम्मो दस्सनेन पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – दस्सनेन पहातब्बं रागं उपनिस्साय पाणं हनति, अदिन्नं आदियति…पे॰… सङ्घं भिन्दति। दस्सनेन पहातब्बं दोसं… मोहं… दिट्ठिं… पत्थनं उपनिस्साय पाणं हनति…पे॰… सङ्घं भिन्दति। दस्सनेन पहातब्बो रागो… दोसो… मोहो… दिट्ठि… पत्थना दस्सनेन पहातब्बस्स रागस्स.. दोसस्स… मोहस्स… दिट्ठिया… पत्थनाय उपनिस्सयपच्चयेन पच्चयो। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स उपनिस्सयपच्चयेन पच्चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – दस्सनेन पहातब्बं रागं उपनिस्साय दानं देति, सीलं समादियति, उपोसथकम्मं करोति…पे॰… समापत्तिं उप्पादेति। दस्सनेन पहातब्बं दोसं…पे॰… पत्थनं उपनिस्साय दानं देति…पे॰… समापत्तिं उप्पादेति। दस्सनेन पहातब्बो रागो… दोसो… मोहो… दिट्ठि… पत्थना सद्धाय…पे॰… पञ्ञाय कायिकस्स सुखस्स, कायिकस्स दुक्खस्स फलसमापत्तिया उपनिस्सयपच्चयेन पच्चयो। (२)  
८४. भावनाय पहातब्बो धम्मो भावनाय पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, अनन्तरूपनिस्सयो , पकतूपनिस्सयो…पे॰…। पकतूपनिस्सयो – भावनाय पहातब्बो रागो… दोसो… मोहो… मानो… पत्थना भावनाय पहातब्बस्स रागस्स… दोसस्स… मोहस्स… मानस्स… पत्थनाय उपनिस्सयपच्चयेन पच्चयो। (१)  
भावनाय पहातब्बो धम्मो दस्सनेन पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – भावनाय पहातब्बं रागं उपनिस्साय पाणं हनति…पे॰… सङ्घं भिन्दति। भावनाय पहातब्बं दोसं… मोहं… मानं… पत्थनं उपनिस्साय पाणं हनति…पे॰… सङ्घं भिन्दति। भावनाय पहातब्बो रागो… दोसो… मोहो… मानो… पत्थना दस्सनेन पहातब्बस्स रागस्स… दोसस्स… मोहस्स… दिट्ठिया… पत्थनाय उपनिस्सयपच्चयेन पच्चयो। सकभण्डे छन्दरागो परभण्डे छन्दरागस्स उपनिस्सयपच्चयेन पच्चयो। सकपरिग्गहे छन्दरागो परपरिग्गहे छन्दरागस्स उपनिस्सयपच्चयेन पच्चयो। (२)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स उपनिस्सयपच्चयेन पच्चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – भावनाय पहातब्बं रागं उपनिस्साय दानं देति…पे॰… समापत्तिं उप्पादेति। भावनाय पहातब्बं दोसं… मोहं… मानं… पत्थनं उपनिस्साय दानं देति…पे॰… समापत्तिं उप्पादेति। भावनाय पहातब्बो रागो… दोसो… मोहो… मानो… पत्थना सद्धाय…पे॰… फलसमापत्तिया उपनिस्सयपच्चयेन पच्चयो। (३)  
८५. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति। सीलं… सुतं… चागं… पञ्ञं… कायिकं… सुखं… कायिकं दुक्खं… उतुं… भोजनं… सेनासनं… उपनिस्साय दानं देति…पे॰… समापत्तिं उप्पादेति। सद्धा… सीलं… सुतं… चागो … पञ्ञा… कायिकं सुखं… कायिकं दुक्खं… उतु… भोजनं… सेनासनं… सद्धाय…पे॰… पञ्ञाय कायिकस्स सुखस्स, कायिकस्स दुक्खस्स फलसमापत्तिया उपनिस्सयपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दिट्ठिं गण्हाति। सीलं…पे॰… सेनासनं उपनिस्साय पाणं हनति…पे॰… सङ्घं भिन्दति। सद्धा…पे॰… सेनासनं दस्सनेन पहातब्बस्स रागस्स… दोसस्स… मोहस्स… दिट्ठिया… पत्थनाय उपनिस्सयपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स उपनिस्सयपच्चयेन पच्चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति। सीलं…पे॰… पञ्ञं… कायिकं सुखं… कायिकं दुक्खं… उतुं… भोजनं… सेनासनं… उपनिस्साय मानं जप्पेति। सद्धा…पे॰… पञ्ञा… कायिकं सुखं… कायिकं दुक्खं… उतु… भोजनं… सेनासनं भावनाय पहातब्बस्स रागस्स… दोसस्स… मोहस्स… मानस्स… पत्थनाय उपनिस्सयपच्चयेन पच्चयो। (३)  


## पुरेजातपच्चयो

८६. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स पुरेजातपच्चयेन पच्चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं अनिच्चतो दुक्खतो अनत्ततो विपस्सति, सोतं… घानं… जिव्हं… कायं… रूपे… सद्दे… गन्धे… रसे… फोट्ठब्बे… वत्थुं…पे॰… दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्ञाणस्स…पे॰… फोट्ठब्बायतनं कायविञ्ञाणस्स पुरेजातपच्चयेन पच्चयो। वत्थुपुरेजातं – चक्खायतनं चक्खुविञ्ञाणस्स…पे॰… कायायतनं कायविञ्ञाणस्स…पे॰… वत्थु नेवदस्सनेन नभावनाय पहातब्बानं खन्धानं पुरेजातपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स पुरेजातपच्चयेन पच्चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं अस्सादेति अभिनन्दति; तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति…पे॰… वत्थुं अस्सादेति अभिनन्दति; तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति। वत्थुपुरेजातं – वत्थु दस्सनेन पहातब्बानं खन्धानं पुरेजातपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स पुरेजातपच्चयेन पच्चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं अस्सादेति अभिनन्दति; तं आरब्भ भावनाय पहातब्बो रागो उप्पज्जति… उद्धच्चं उप्पज्जति… भावनाय पहातब्बं दोमनस्सं उप्पज्जति, सोतं…पे॰… कायं… रूपे…पे॰… फोट्ठब्बे… वत्थुं अस्सादेति अभिनन्दति; तं आरब्भ भावनाय पहातब्बो रागो उप्पज्जति, उद्धच्चं उप्पज्जति, भावनाय पहातब्बं दोमनस्सं उप्पज्जति। वत्थुपुरेजातं – वत्थु भावनाय पहातब्बानं खन्धानं पुरेजातपच्चयेन पच्चयो। (३)  


## पच्छाजातपच्चयो

८७. दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स पच्छाजातपच्चयेन पच्चयो – पच्छाजाता दस्सनेन पहातब्बा खन्धा पुरेजातस्स इमस्स कायस्स पच्छाजातपच्चयेन पच्चयो। (१)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स पच्छाजातपच्चयेन पच्चयो – पच्छाजाता भावनाय पहातब्बा खन्धा पुरेजातस्स इमस्स कायस्स पच्छाजातपच्चयेन पच्चयो। (१)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स पच्छाजातपच्चयेन पच्चयो – पच्छाजाता नेवदस्सनेन नभावनाय पहातब्बा खन्धा पुरेजातस्स इमस्स कायस्स पच्छाजातपच्चयेन पच्चयो। (१)  


## आसेवनपच्चयो

८८. दस्सनेन पहातब्बो धम्मो दस्सनेन पहातब्बस्स धम्मस्स आसेवनपच्चयेन पच्चयो – पुरिमा पुरिमा दस्सनेन पहातब्बा खन्धा पच्छिमानं पच्छिमानं…पे॰… आसेवनपच्चयेन पच्चयो। (१)  
भावनाय पहातब्बो धम्मो भावनाय पहातब्बस्स धम्मस्स आसेवनपच्चयेन पच्चयो – पुरिमा पुरिमा भावनाय पहातब्बा खन्धा पच्छिमानं पच्छिमानं…पे॰… आसेवनपच्चयेन पच्चयो। (१)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स आसेवनपच्चयेन पच्चयो – पुरिमा पुरिमा नेवदस्सनेन नभावनाय पहातब्बा खन्धा पच्छिमानं पच्छिमानं…पे॰… आसेवनपच्चयेन पच्चयो। अनुलोमं गोत्रभुस्स… अनुलोमं वोदानस्स… गोत्रभु मग्गस्स… वोदानं मग्गस्स आसेवनपच्चयेन पच्चयो। (१)  


## कम्मपच्चयो

८९. दस्सनेन पहातब्बो धम्मो दस्सनेन पहातब्बस्स धम्मस्स कम्मपच्चयेन पच्चयो – दस्सनेन पहातब्बा चेतना सम्पयुत्तकानं खन्धानं कम्मपच्चयेन पच्चयो। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स कम्मपच्चयेन पच्चयो – सहजाता, नानाक्खणिका। सहजाता – दस्सनेन पहातब्बा चेतना चित्तसमुट्ठानानं रूपानं कम्मपच्चयेन पच्चयो। नानाक्खणिका – दस्सनेन पहातब्बा चेतना विपाकानं खन्धानं कटत्ता च रूपानं कम्मपच्चयेन पच्चयो। (२)  
दस्सनेन पहातब्बो धम्मो दस्सनेन पहातब्बस्स च नेवदस्सनेन नभावनाय पहातब्बस्स च धम्मस्स कम्मपच्चयेन पच्चयो – दस्सनेन पहातब्बा चेतना सम्पयुत्तकानं खन्धानं चित्तसमुट्ठानानञ्च रूपानं कम्मपच्चयेन पच्चयो। (३)  
भावनाय पहातब्बो धम्मो भावनाय पहातब्बस्स धम्मस्स कम्मपच्चयेन पच्चयो – भावनाय पहातब्बा चेतना सम्पयुत्तकानं खन्धानं कम्मपच्चयेन पच्चयो। (१)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स कम्मपच्चयेन पच्चयो – भावनाय पहातब्बा चेतना चित्तसमुट्ठानानं रूपानं कम्मपच्चयेन पच्चयो। (२)  
भावनाय पहातब्बो धम्मो भावनाय पहातब्बस्स च नेवदस्सनेन नभावनाय पहातब्बस्स च धम्मस्स कम्मपच्चयेन पच्चयो – भावनाय पहातब्बा चेतना सम्पयुत्तकानं खन्धानं चित्तसमुट्ठानानञ्च रूपानं कम्मपच्चयेन पच्चयो। (३)  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स कम्मपच्चयेन पच्चयो – सहजाता, नानाक्खणिका। सहजाता – नेवदस्सनेन नभावनाय पहातब्बा चेतना सम्पयुत्तकानं खन्धानं चित्तसमुट्ठानानञ्च रूपानं कम्मपच्चयेन पच्चयो। पटिसन्धिक्खणे नेवदस्सनेन नभावनाय पहातब्बा चेतना सम्पयुत्तकानं खन्धानं कटत्ता च रूपानं…पे॰…। नानाक्खणिका – नेवदस्सनेन नभावनाय पहातब्बा चेतना विपाकानं खन्धानं कटत्ता च रूपानं कम्मपच्चयेन पच्चयो। (१)  


## विपाकपच्चयो

९०. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स विपाकपच्चयेन पच्चयो – विपाको नेवदस्सनेन नभावनाय पहातब्बो एको खन्धो तिण्णन्नं खन्धानं चित्तसमुट्ठानानञ्च रूपानं विपाकपच्चयेन पच्चयो…पे॰… पटिसन्धिक्खणे…पे॰… खन्धा वत्थुस्स विपाकपच्चयेन पच्चयो।  


## आहारपच्चयादि

९१. दस्सनेन पहातब्बो धम्मो दस्सनेन पहातब्बस्स धम्मस्स आहारपच्चयेन पच्चयो (संखित्तं) कबळीकारो… सत्त पञ्हा… इन्द्रियपच्चयेन पच्चयो… चक्खुन्द्रियञ्च…पे॰… रूपजीवितिन्द्रियञ्च …पे॰… सत्त पञ्हा झानपच्चयेन पच्चयो… मग्गपच्चयेन पच्चयो… सम्पयुत्तपच्चयेन पच्चयो।  


## विप्पयुत्तपच्चयो

९२. दस्सनेन पहातब्बो धम्मो दस्सनेन पहातब्बस्स धम्मस्स विप्पयुत्तपच्चयेन पच्चयो – सहजातं, पच्छाजातं। सहजाता – दस्सनेन पहातब्बा खन्धा चित्तसमुट्ठानानं रूपानं विप्पयुत्तपच्चयेन पच्चयो । पच्छाजाता – दस्सनेन पहातब्बा खन्धा पुरेजातस्स इमस्स कायस्स विप्पयुत्तपच्चयेन पच्चयो। (१)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स विप्पयुत्तपच्चयेन पच्चयो – सहजातं, पच्छाजातं (इदम्पि दस्सनेन सदिसं)।  
नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स विप्पयुत्तपच्चयेन पच्चयो – सहजातं, पुरेजातं, पच्छाजातं। सहजाता – नेवदस्सनेन नभावनाय पहातब्बा खन्धा चित्तसमुट्ठानानं रूपानं विप्पयुत्तपच्चयेन पच्चयो। पटिसन्धिक्खणे नेवदस्सनेन नभावनाय पहातब्बा खन्धा कटत्तारूपानं विप्पयुत्तपच्चयेन पच्चयो, खन्धा वत्थुस्स विप्पयुत्तपच्चयेन पच्चयो, वत्थु खन्धानं विप्पयुत्तपच्चयेन पच्चयो। पुरेजातं – चक्खायतनं चक्खुविञ्ञाणस्स…पे॰… कायायतनं कायविञ्ञाणस्स…पे॰… वत्थु नेवदस्सनेन नभावनाय पहातब्बानं खन्धानं विप्पयुत्तपच्चयेन पच्चयो। पच्छाजाता – नेवदस्सनेन नभावनाय पहातब्बा खन्धा पुरेजातस्स इमस्स कायस्स विप्पयुत्तपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स विप्पयुत्तपच्चयेन पच्चयो – पुरेजातं वत्थु दस्सनेन पहातब्बानं खन्धानं विप्पयुत्तपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स विप्पयुत्तपच्चयेन पच्चयो – पुरेजातं वत्थु भावनाय पहातब्बानं खन्धानं विप्पयुत्तपच्चयेन पच्चयो। (३)  


## अत्थिपच्चयो

९३. दस्सनेन पहातब्बो धम्मो दस्सनेन पहातब्बस्स धम्मस्स अत्थिपच्चयेन पच्चयो – दस्सनेन पहातब्बो एको खन्धो तिण्णन्नं खन्धानं अत्थिपच्चयेन पच्चयो…पे॰… द्वे खन्धा…पे॰…। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स अत्थिपच्चयेन पच्चयो – सहजातं, पच्छाजातं। सहजाता – दस्सनेन पहातब्बा खन्धा चित्तसमुट्ठानानं रूपानं अत्थिपच्चयेन पच्चयो। पच्छाजाता – दस्सनेन पहातब्बा खन्धा पुरेजातस्स इमस्स कायस्स अत्थिपच्चयेन पच्चयो। (२)  
दस्सनेन पहातब्बो धम्मो दस्सनेन पहातब्बस्स च नेवदस्सनेन नभावनाय पहातब्बस्स च धम्मस्स अत्थिपच्चयेन पच्चयो – दस्सनेन पहातब्बो एको खन्धो तिण्णन्नं खन्धानं चित्तसमुट्ठानानञ्च रूपानं…पे॰… द्वे खन्धा…पे॰…। (३)  
भावनाय पहातब्बो धम्मो भावनाय पहातब्बस्स… तीणि (दस्सनेन सदिसं कातब्बं)।  
९४. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स अत्थिपच्चयेन पच्चयो – सहजातं, पुरेजातं, पच्छाजातं, आहारं, इन्द्रियं। सहजातो – नेवदस्सनेन नभावनाय पहातब्बो एको खन्धो तिण्णन्नं खन्धानं चित्तसमुट्ठानानञ्च रूपानं अत्थिपच्चयेन पच्चयो…पे॰… पटिसन्धिक्खणे…पे॰… खन्धा वत्थुस्स…पे॰… वत्थु खन्धानं अत्थिपच्चयेन पच्चयो; एकं महाभूतं…पे॰… असञ्ञसत्तानं एकं महाभूतं…पे॰…। पुरेजातं – चक्खुं अनिच्चतो दुक्खतो अनत्ततो विपस्सति, सोतं…पे॰… कायं… रूपे…पे॰… फोट्ठब्बे… वत्थुं अनिच्चतो दुक्खतो अनत्ततो विपस्सति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्ञाणस्स…पे॰… फोट्ठब्बायतनं कायविञ्ञाणस्स…पे॰… चक्खायतनं चक्खुविञ्ञाणस्स…पे॰… कायायतनं कायविञ्ञाणस्स…पे॰… वत्थु नेवदस्सनेन नभावनाय पहातब्बानं खन्धानं अत्थिपच्चयेन पच्चयो। पच्छाजाता – नेवदस्सनेन नभावनाय पहातब्बा खन्धा पुरेजातस्स इमस्स कायस्स अत्थिपच्चयेन पच्चयो। कबळीकारो आहारो इमस्स कायस्स…पे॰… रूपजीवितिन्द्रियं कटत्तारूपानं अत्थिपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स अत्थिपच्चयेन पच्चयो – पुरेजातं चक्खुं अस्सादेति अभिनन्दति; तं आरब्भ दस्सनेन पहातब्बो रागो उप्पज्जति, दिट्ठि उप्पज्जति, विचिकिच्छा उप्पज्जति, दस्सनेन पहातब्बं दोमनस्सं उप्पज्जति, सोतं…पे॰… वत्थुं अस्सादेति…पे॰… वत्थु दस्सनेन पहातब्बानं खन्धानं अत्थिपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स अत्थिपच्चयेन पच्चयो – पुरेजातं चक्खुं अस्सादेति अभिनन्दति; तं आरब्भ भावनाय पहातब्बो रागो उप्पज्जति , उद्धच्चं उप्पज्जति, भावनाय पहातब्बं दोमनस्सं उप्पज्जति, सोतं…पे॰… वत्थुं अस्सादेति अभिनन्दति…पे॰… वत्थु भावनाय पहातब्बानं खन्धानं अत्थिपच्चयेन पच्चयो। (३)  
९५. दस्सनेन पहातब्बो च नेवदस्सनेन नभावनाय पहातब्बो च धम्मा दस्सनेन पहातब्बस्स धम्मस्स अत्थिपच्चयेन पच्चयो – सहजातं, पुरेजातं। सहजातो – दस्सनेन पहातब्बो एको खन्धो च वत्थु च तिण्णन्नं खन्धानं अत्थिपच्चयेन पच्चयो…पे॰… द्वे खन्धा च वत्थु च…पे॰…। (१)  
दस्सनेन पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स अत्थिपच्चयेन पच्चयो – सहजातं, पच्छाजातं, आहारं, इन्द्रियं। सहजाता – दस्सनेन पहातब्बा खन्धा च महाभूता च चित्तसमुट्ठानानं रूपानं अत्थिपच्चयेन पच्चयो। पच्छाजाता – दस्सनेन पहातब्बा खन्धा च कबळीकारो आहारो च इमस्स कायस्स अत्थिपच्चयेन पच्चयो। पच्छाजाता – दस्सनेन पहातब्बा खन्धा च रूपजीवितिन्द्रियञ्च कटत्तारूपानं अत्थिपच्चयेन पच्चयो। (२)  
भावनाय पहातब्बो च नेवदस्सनेन नभावनाय पहातब्बो च धम्मा भावनाय पहातब्बस्स…पे॰… (द्वे पञ्हा कातब्बा)।  


## नत्थिविगताविगतपच्चया

९६. दस्सनेन पहातब्बो धम्मो दस्सनेन पहातब्बस्स धम्मस्स नत्थिपच्चयेन पच्चयो… विगतपच्चयेन पच्चयो… अविगतपच्चयेन पच्चयो।  
१. पच्चयानुलोमं  


## २. सङ्ख्यावारो

९७. हेतुया सत्त, आरम्मणे अट्ठ, अधिपतिया दस, अनन्तरे सत्त, समनन्तरे सत्त, सहजाते नव, अञ्ञमञ्ञे तीणि, निस्सये तेरस, उपनिस्सये अट्ठ, पुरेजाते तीणि, पच्छाजाते तीणि, आसेवने तीणि, कम्मे सत्त, विपाके एकं, आहारे सत्त, इन्द्रिये सत्त, झाने सत्त, मग्गे सत्त, सम्पयुत्ते तीणि, विप्पयुत्ते पञ्च, अत्थिया तेरस, नत्थिया सत्त, विगते सत्त, अविगते तेरस (एवं गणेतब्बं)।  
अनुलोमं।  


## पच्चनीयुद्धारो

९८. दस्सनेन पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो… सहजातपच्चयेन पच्चयो… उपनिस्सयपच्चयेन पच्चयो। (१)  
दस्सनेन पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो… सहजातपच्चयेन पच्चयो… उपनिस्सयपच्चयेन पच्चयो… पच्छाजातपच्चयेन पच्चयो… कम्मपच्चयेन पच्चयो। (२)  
दस्सनेन पहातब्बो धम्मो दस्सनेन पहातब्बस्स च नेवदस्सनेन नभावनाय पहातब्बस्स च धम्मस्स सहजातपच्चयेन पच्चयो। (३)  
९९. भावनाय पहातब्बो धम्मो भावनाय पहातब्बस्स धम्मस्स आरम्मणपच्चयेन पच्चयो… सहजातपच्चयेन पच्चयो… उपनिस्सयपच्चयेन पच्चयो। (१)  
भावनाय पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो… उपनिस्सयपच्चयेन पच्चयो। (२)  
भावनाय पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो… सहजातपच्चयेन पच्चयो… उपनिस्सयपच्चयेन पच्चयो… पच्छाजातपच्चयेन पच्चयो। (३)  
भावनाय पहातब्बो धम्मो भावनाय पहातब्बस्स च नेवदस्सनेन नभावनाय पहातब्बस्स च धम्मस्स सहजातपच्चयेन पच्चयो। (४)  
१००. नेवदस्सनेन नभावनाय पहातब्बो धम्मो नेवदस्सनेन नभावनाय पहातब्बस्स धम्मस्स आरम्मणपच्चयेन पच्चयो… सहजातपच्चयेन पच्चयो… उपनिस्सयपच्चयेन पच्चयो… पुरेजातपच्चयेन पच्चयो… पच्छाजातपच्चयेन पच्चयो… कम्मपच्चयेन पच्चयो… आहारपच्चयेन पच्चयो… इन्द्रियपच्चयेन पच्चयो। (१)  
नेवदस्सनेन नभावनाय पहातब्बो धम्मो दस्सनेन पहातब्बस्स धम्मस्स आरम्मणपच्चयेन पच्चयो… उपनिस्सयपच्चयेन पच्चयो… पुरेजातपच्चयेन पच्चयो। (२)  
नेवदस्सनेन नभावनाय पहातब्बो धम्मो भावनाय पहातब्बस्स धम्मस्स आरम्मणपच्चयेन पच्चयो… उपनिस्सयपच्चयेन पच्चयो… पुरेजातपच्चयेन पच्चयो। (३)  
१०१. दस्सनेन पहातब्बो च नेवदस्सनेन नभावनाय पहातब्बो च धम्मा दस्सनेन पहातब्बस्स धम्मस्स सहजातं, पुरेजातं। (१)  
दस्सनेन पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स सहजातं, पच्छाजातं, आहारं, इन्द्रियं। (२)  
भावनाय पहातब्बो च नेवदस्सनेन नभावनाय पहातब्बो च धम्मा भावनाय पहातब्बस्स धम्मस्स सहजातं, पुरेजातं। (१)  
भावनाय पहातब्बो च नेवदस्सनेन नभावनाय पहातब्बो च धम्मा नेवदस्सनेन नभावनाय पहातब्बस्स धम्मस्स सहजातं, पच्छाजातं, आहारं, इन्द्रियं। (२)  
२. पच्चयपच्चनीयं  
२. सङ्ख्यावारो  
१०२. नहेतुया चुद्दस, नआरम्मणे चुद्दस, नअधिपतिया चुद्दस, नअनन्तरे चुद्दस, नसमनन्तरे चुद्दस, नसहजाते दस, नअञ्ञमञ्ञे दस, ननिस्सये दस, नउपनिस्सये चुद्दस, नपुरेजाते द्वादस, नपच्छाजाते चुद्दस, नआसेवने चुद्दस, नकम्मे चुद्दस, नविपाके चुद्दस, नआहारे चुद्दस, नइन्द्रिये चुद्दस, नझाने चुद्दस, नमग्गे चुद्दस, नसम्पयुत्ते दस, नविप्पयुत्ते अट्ठ, नोअत्थिया अट्ठ, नोनत्थिया चुद्दस, नोविगते चुद्दस, नोअविगते अट्ठ (एवं गणेतब्बं)।  
पच्चनीयं।  
३. पच्चयानुलोमपच्चनीयं  
१०३. हेतुपच्चया नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नअञ्ञमञ्ञे तीणि, नउपनिस्सये सत्त, नपुरेजाते सत्त, नपच्छाजाते सत्त, नआसेवने सत्त, नकम्मे सत्त, नविपाके सत्त, नआहारे सत्त, नइन्द्रिये सत्त, नझाने सत्त, नमग्गे सत्त, नसम्पयुत्ते तीणि, नविप्पयुत्ते तीणि, नोनत्थिया सत्त, नोविगते सत्त (एवं गणेतब्बं)।  
अनुलोमपच्चनीयं।  
४. पच्चयपच्चनीयानुलोमं  
१०४. नहेतुपच्चया आरम्मणे अट्ठ, अधिपतिया दस, अनन्तरे सत्त, समनन्तरे सत्त, सहजाते नव, अञ्ञमञ्ञे तीणि, निस्सये तेरस, उपनिस्सये अट्ठ, पुरेजाते तीणि, पच्छाजाते तीणि, आसेवने तीणि, कम्मे सत्त, विपाके एकं, आहारे सत्त, इन्द्रिये सत्त, झाने सत्त, मग्गे सत्त, सम्पयुत्ते तीणि, विप्पयुत्ते पञ्च, अत्थिया तेरस, नत्थिया सत्त, विगते सत्त, अविगते तेरस (एवं गणेतब्बं )।  
पच्चनीयानुलोमं।  
दस्सनेनपहातब्बत्तिकं निट्ठितं।  