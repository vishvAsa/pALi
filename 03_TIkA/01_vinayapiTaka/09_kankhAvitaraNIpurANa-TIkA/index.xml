<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०९ कङ्खावितरणीपुराण-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/</link>
    <description>Recent content in &#43;०९ कङ्खावितरणीपुराण-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/index.xml" rel="self" type="application/rss+xml" />
    <item>
      <title>०० गन्थारम्भकथा</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/00_ganthArambhakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/00_ganthArambhakathA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;कङ्खावितरणीपुराण-टीका&lt;br&gt;&#xA;गन्थारम्भकथा&lt;br&gt;&#xA;बुद्धं धम्मञ्च सङ्घन्ति-आदिना या पकासिता।&lt;br&gt;&#xA;भदन्तबुद्धघोसेन, मातिकाट्ठकथा सुभा।&lt;br&gt;&#xA;तस्सा हि लीनपदं वि-कासनकोयमारम्भो॥&lt;/p&gt;&#xA;&lt;h2 id=&#34;गनथरमभकथवणणन&#34;&gt;गन्थारम्भकथावण्णना&lt;/h2&gt;&#xA;&lt;p&gt;विप्पसन्नेनाति विविधप्पसन्नेन। कथं? ‘‘इतिपि सो…पे॰… बुद्धो भगवा, स्वाक्खातो…पे॰… विञ्ञूहि, सुप्पटिपन्नो…पे॰… लोकस्सा’’ति (अ॰ नि॰ ५.१०) एवमादिना। ‘‘चेतसा’’ति वुत्तत्ता तीसु वन्दनासु चेतोवन्दना अधिप्पेता। तन्निन्नतादिवसेन कायादीहि पणामकरणं वन्दना, गुणवसेन मनसापि तथाव करणं मानं, पच्चयप्पटिपत्तियादीहि पूजाकरणं पूजा, पच्चयादीनं अभिसङ्खरणं सक्कच्च करणं सक्कारो, तेसम्। भाजनन्ति आधारो, अधिकरणं वा।&lt;br&gt;&#xA;थेरा महाकस्सपादयो, तेसं वंसोति थेरवंसो, आगमाधिगमसम्पदाय तस्स वंसस्स पदीपभूताति थेरवंसप्पदीपा, तेसं थेरवंसप्पदीपानम्। असंहीरत्ता थिरानम्। विनयक्कमेति विनयपिटके, आरम्भानुरूपवचनमेतम्। सुत्ताभिधम्मेसुपि ते थिरा एव। ‘‘बुद्धं धम्मञ्च सङ्घञ्च पुब्बाचरियसीहानञ्चा’’ति अवत्वा कस्मा विसुं वुत्तन्ति चे? पयोजनविसेसदस्सनत्थम्। वत्थुत्तयस्स हि पणामकरणस्स अन्तरायनिवारणं पयोजनं अत्तनो निस्सयभूतानं आचरियानं पणामकरणस्स उपकारञ्ञुतादस्सनम्। तेन बुद्धञ्च धम्मञ्च सङ्घञ्च वन्दित्वा, च-सद्देन पुब्बाचरियसीहानञ्च नमो कत्वाति योजना। अथ वा ‘‘वन्दित्वा’’ति चेतोवन्दनं दस्सेत्वा ततो ‘‘नमो कत्वा’’ति वाचावन्दना, ‘‘कतञ्जली’’ति कायवन्दनापि दस्सिताति योजेतब्बम्।&lt;br&gt;&#xA;इदानि अभिधानप्पयोजनं दस्सेतुं ‘‘पामोक्ख’’न्तिआदिमाह। तत्थ पामोक्खन्ति पधानम्। सीलञ्हि सब्बेसं कुसलधम्मानं पधानं आदिभावतो। यथा च सत्तानं खज्जभोज्जलेय्यपेय्यवसेन चतुब्बिधोपि आहारो मुखेन पविसित्वा अङ्गमङ्गानि फरति, एवं योगिनोपि चातुभूमकं कुसलं सीलमुखेन पविसित्वा अत्थसिद्धिं सम्पादेति। तेन वुत्तं ‘‘मुख’’न्तिआदि। अथ वा मुखन्ति उपायो, तेन मोक्खप्पवेसाय निब्बानसच्छिकिरियाय मुखं उपायोति अत्थो। महेसिना यं पातिमोक्खं पकासितन्ति सम्बन्धो। महन्ते सीलादिक्खन्धे एसि गवेसीति महेसि।&lt;br&gt;&#xA;सूरतेन निवातेनाति ‘‘तत्थ कतमं सोरच्चं? यो कायिको अवीतिक्कमो’’तिआदिना (ध॰ स॰ १३४९) सूरतेन, नीचवुत्तिना मानुद्धच्चवसेन अत्तानं अनुक्खिपनभावेन निवातेन। विनयाचारयुत्तेन चारित्तवारित्तेहि युत्तेन। ‘‘सोणत्थेरेन याचितो’’ति अवत्वा ‘‘सूरतेना’’तिआदि कस्मा वुत्तं, किं दुस्सीलेन वा दुट्ठेन वा अलज्जिना वा याचितेन वण्णना कातुं न वट्टतीति चे? न न वट्टति। थेरस्स वचनं पटिक्खिपितुं न सक्का, एवरूपगुणो थेरोव, याचनवसेन कत्तब्बो आदरेनाति दस्सेतुं वुत्तम्।&lt;br&gt;&#xA;नामेनाति अत्तनो गुणनामेन। सद्दलक्खणसुभतो, विनिच्छयसुभतो, विञ्ञेय्यसुभतो च सुभम्।&lt;br&gt;&#xA;गन्थारम्भकथावण्णना निट्ठिता।&lt;/p&gt;</description>
    </item>
    <item>
      <title>०१ पाराजिककण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/01_pArAjikakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/01_pArAjikakaNDam/</guid>
      <description>&lt;p&gt;पाराजिककण्डम्&lt;/p&gt;&#xA;&lt;h2 id=&#34;१-पठमपरजकवणणन&#34;&gt;१. पठमपाराजिकवण्णना&lt;/h2&gt;&#xA;&lt;p&gt;इध पन ठत्वा सिक्खापदानं कमभेदो पकासेतब्बो। कथं – सब्बसिक्खापदानं यथासम्भवं देसनाक्कमो, पहानक्कमो, पटिपत्तिक्कमो, उप्पत्तिक्कमोति चतुब्बिधो कमो लब्भति। तत्थ भगवता राजगहे भिक्खूनं पातिमोक्खुद्देसं अनुजानन्तेन पातिमोक्खुद्देसस्स यो देसनाक्कमो अनुञ्ञातो, तं देसनाक्कमं अनुक्कमन्तोव महाकस्सपो पठमं पाराजिकुद्देसं पुच्छि, तदनन्तरं सङ्घादिसेसुद्देसं, तदनन्तरं अनियतुद्देसं, तदनन्तरं वित्थारुद्देसम्। तदनन्तरं भिक्खुनिविभङ्गञ्च तेनेव अनुक्कमेन पुच्छि। ततो परं तयो आपत्तिक्खन्धे सङ्गहेतुं विना गणनपरिच्छेदेन सेखियधम्मे पुच्छि। आपत्तिक्खन्धे सभागतो पट्ठाय पुच्छन्तो वीसतिखन्धके पुच्छि। निदानुद्देसन्तोगधानं वा सरूपेन अनुद्दिट्ठानं पुच्छनत्थं खन्धके पुच्छि। एतेन खन्धके पञ्ञत्ता थुल्लच्चयापि सङ्गहिता होन्ति। पुच्छितानुक्कमेनेव आयस्मा उपालित्थेरो ब्याकासि। अयमेत्थ देसनाक्कमो। उभतोविभङ्गखन्धकतो पन उच्चिनित्वा तदा परिवारो विसुं पाळि कतो, इममेव वचनं सन्धाय अट्ठकथायं वुत्तं ‘‘एतेनेव उपायेन खन्धकं परिवारेपि आरोपयिंसू’’तिआदि (पारा॰ अट्ठ॰ १.पठममहासङ्गईतिकथा)। अपिच पाळियं ‘‘एतेनेव उपायेन उभतोविभङ्गे पुच्छि। पुट्ठो पुट्ठो आयस्मा उपालि विस्सज्जेसी’’ति (चूळव॰ ४३९) एत्तकमेव वुत्तम्। तस्मा थेरो उभतोविभङ्गे एव पुच्छि। विस्सज्जन्तो पन आयस्मा उपालि निरवसेसं दस्सेन्तो खन्धकपरिवारे अन्तो कत्वा देसेसि। गणसज्झायकाले पन तदा खन्धकपरिवारा विसुं पाळि कताति अयमेत्थ देसनाक्कमो।&lt;br&gt;&#xA;यदि एवं निदानुद्देसो पठमदेसनाति चे? न, उपोसथक्खन्धके (महाव॰ १३३) ‘‘यानि मया भिक्खूनं सिक्खापदानि पञ्ञत्तानि, तानि नेसं पातिमोक्खुद्देसं अनुजानेय्य’’न्ति वचनतो, ‘‘यस्स सिया आपत्ती’’ति (महाव॰ १३४) वचनतो च। अकुसलाब्याकतानं आपत्तीनं दिट्ठधम्मसम्परायिकासवट्ठानियत्ता यथाभूतं सीलसंवरकेन परिवज्जनेन पहातब्बत्ता पहानक्कमोपेत्थ सम्भवति ‘‘तावदेव चत्तारि अकरणीयानि आचिक्खितब्बानी’’ति वचनतो। तथा ‘‘समादाय सिक्खति सिक्खापदेसू’’ति (म॰ नि॰ ३.७५; विभ॰ ५०८) वचनतो यथाभूतं आचिक्खनसिक्खनेन पटिपत्तिक्कमोपि सम्भवति। यथुद्देसक्कमं परियापुणितब्बपरियत्तिअत्थेनापि पटिपत्तिक्कमो, एवमिमेहि तीहि कमेहि देसेतब्बानमेतेसं सिक्खापदानं यथासम्भवं उप्पत्तिक्कमो सम्भवति। तथा हि यं यं साधारणं, तं तं भिक्खुं आरब्भ उप्पन्ने एव वत्थुस्मिं ‘‘या पन भिक्खुनी छन्दसो मेथुनं धम्म’’न्तिआदिना नयेन भिक्खुनीनम्पि पञ्ञत्तम्। यतो भिक्खुनीनं तं अनुप्पन्नपञ्ञत्ति न सिया, ततो अनुप्पन्नपञ्ञत्ति तस्मिं नत्थीति (परि॰ २०१-२०२) परिवारवचनं न विरुज्झति। एत्तावता पुरिमेन कमत्तयेन यं पठमं देसेतब्बं, तं पाराजिकुद्देसे पठमुप्पन्नत्ता मेथुनधम्मपाराजिकं सब्बपठमं देसेतुकामो आयस्मा उपालित्थेरो ‘‘तत्र सुदं भगवा वेसालियं विहरती’’ति (पारा॰ २३) वेसालियमेव पापेत्वा ठपेसि।&lt;br&gt;&#xA;इदानि सब्बेसं सिक्खापदानं पञ्ञापनविधानं वेदितब्बम्। कथं? ‘‘एवञ्च पन, भिक्खवे, इमं सिक्खापदं उद्दिसेय्याथा’’ति (पारा॰ ३९, ४३) एवं सउद्देसअनुद्देसभेदतो दुविधम्। तत्थ पातिमोक्खे सरूपतो आगता पञ्च आपत्तिक्खन्धा सउद्देसपञ्ञत्ति नाम। सापि द्विधा सपुग्गलापुग्गलनिद्देसभेदतो। तत्थ यस्सा पञ्ञत्तिया अन्तो आपत्तिया सह, विना वा पुग्गलो दस्सितो, सा सपुग्गलनिद्देसा। इतरा अपुग्गलनिद्देसा।&lt;br&gt;&#xA;तत्थ सपुग्गलनिद्देसा द्विधा अदस्सितदस्सितापत्तिभेदतो। तत्थ अदस्सितापत्तिका नाम अट्ठ पाराजिका धम्मा वेदितब्बा। ‘‘पाराजिको होति असंवासो’’ति (पारा॰ ३९, ४४, ८९, ९१, १६७, १७१, १९५, १९७) हि पुग्गलोव तत्थ दस्सितो, नापत्ति। दस्सितापत्तिका नाम भिक्खुनिपातिमोक्खे आगता सत्तरस सङ्घादिसेसा धम्मा। ‘‘अयम्पि भिक्खुनी पठमापत्तिकं धम्मं आपन्ना निस्सारणीयं सङ्घादिसेस’’न्ति (पाचि॰ ६८३, ६८७) हि तत्थ आपत्ति दस्सिता सद्धिं पुग्गलेन।&lt;br&gt;&#xA;तथा अपुग्गलनिद्देसापि अदस्सितदस्सितापत्तिभेदतो द्विधा। तत्थ अदस्सितापत्तिका नाम सेखिया धम्मा। वुत्तावसेसा दस्सितापत्तिकाति वेदितब्बा।&lt;br&gt;&#xA;सापि द्विधा अनिद्दिट्ठकारकनिद्दिट्ठकारकभेदतो। तत्थ अनिद्दिट्ठकारका नाम सुक्कविसट्ठिमुसावादोमसवादपेसुञ्ञभूतगामअञ्ञवादकउज्झापनकगणभोजनपरम्परभोजनसुरामेरयअङ्गुलिपतोदकहसधम्मअनादरियतलघातकजतुमट्ठकसिक्खापदानं वसेन पञ्चदसविधा होन्ति। तत्थ निद्दिट्ठकारके मिस्सामिस्सभेदो वेदितब्बो – तत्थ उपयोगभुम्मविभत्तियो एकंसेन मिस्सा। अवसेसा मिस्सा च अमिस्सा च। सेय्यथिदं – पच्चत्तं ताव द्वीसु अनियतेसु उपयोगेन मिस्सं, द्वादससु पाटिदेसनीयेसु करणेन मिस्सं, ऊनपञ्चबन्धनपत्तसिक्खापदेसु सामिकरणेहि, ऊनवीसतिवस्से भुम्मेन, मोहनके उपयोगसामिभुम्मेहि। यस्मा ‘‘विवण्णक’’न्ति भावो अधिप्पेतो, न कत्ता, तस्मा विवण्णकसिक्खापदं यदा न सम्भवति, एवं पच्चत्तं पञ्चविधं मिस्सं होति। सेसेसु पठमानियतं ठपेत्वा आदिम्हि ‘‘यो पन भिक्खू’’ति एवमागतं पच्चत्तं वा, दुतियानियतं ठपेत्वा पणीतभोजनसमणुद्देसततियचतुत्थपाटिदेसनीयसिक्खापदेसु मज्झे ‘‘यो पन भिक्खू’’ति एवमागतं पच्चत्तं वा, दुब्बचकुलदूसकसंसट्ठसिक्खापदेसु आदिम्हि केवलं ‘‘भिक्खू’’ति आगतं पच्चत्तं वा, भेदानुवत्तकसिक्खापदे मज्झे आगतं पच्चत्तं वा अञ्ञाय विभत्तिया अमिस्समेव होति। तत्थ भेदानुवत्तकतुवट्टनद्वयसंसट्ठदुतियपाटिदेसनीयसिक्खापदेसु बहुवचनं, इतरत्थ सब्बत्थ एकवचनमेवाति वेदितब्बम्।&lt;br&gt;&#xA;तथा उपयोगो द्वीसु विकप्पनसिक्खापदेसु, तन्तवायसिक्खापदे च पच्चत्तेन मिस्सो, अभिहटसिक्खापदे करणेन, राजसिक्खापदे करणसामिपच्चत्तेहीति उपयोगो तिधा मिस्सो होति। करणञ्च कुटिकारमहल्लकदुतियकथिनद्वेभागनिसीदनसन्थतदुब्बण्णकरणसिक्खापदेसु छसु पच्चत्तेन मिस्सं, पठमततियकथिनअट्ठङ्गुलपादकनिसीदनकण्डुप्पटिच्छादिकवस्सिकसाटिकउदकसाटिकद्वेधम्मपच्चासीसनसिक्खापदेसु अट्ठसु सामिना मिस्सन्ति करणं द्विधा मिस्सं होति। अवसेसेसु छब्बस्सवस्सिकसाटिकद्वत्तिच्छदनावसथपिण्डमहानामगरुलहुपावुरणसिक्खापदेसु सत्तसु करणविभत्ति अञ्ञविभत्तिया अमिस्सा, अच्चेकएळकलोमसिक्खापदेसु सामिविभत्ति करणविभत्तिया मिस्सा। अतिरेकपत्तभेसज्जसिक्खापदेसु अग्गहितग्गहणेन सामिविभत्ति अमिस्साव होतीति वेदितब्बा। एवं ताव निद्दिट्ठकारकेसु सिक्खापदेसु –&lt;br&gt;&#xA;पञ्चधा च तिधा चेव, द्विधा चेपि तथेकधा।&lt;br&gt;&#xA;भिन्ना विभत्तियो पञ्च, सब्बेकादसधा सियुं॥&lt;br&gt;&#xA;एवं ताव यथावुत्तेसु सउद्देसपञ्ञत्तिसङ्खातेसु सिक्खापदेसु अग्गहितग्गहणेन पञ्ञासुत्तरेसु तिसतेसु नवुतिअनिद्दिट्ठकारके वज्जेत्वा निद्दिट्ठकारकानि अतिरेकसट्ठिद्विसतानि होन्ति। तेसु पच्चत्तकरणानि तिंसुत्तरानि द्विसतानि होन्ति। तेसु अमिस्सपच्चत्तकरणानि द्वादसुत्तरानि द्विसतानि, मिस्सपच्चत्तकरणानि अट्ठारस होन्ति। अवसेसेसु तिंसतिया सिक्खापदेसु मिस्सोपयोगकरणानि पञ्च होन्ति, मिस्सकरणानि चुद्दस, अमिस्सानि सत्त, मिस्सामिस्सकरणानि द्वे, अमिस्सानि द्वेति सब्बेसुपि निद्दिट्ठकारकेसु भेदानुवत्तकदुब्बचकुलदूसकपठमदुतियततियकथिनअभिहटकुटिकारमहल्लकविकप्पनद्वयद्वेभागछब्बस्सनिसीदनसन्थतएळकलोमातिरेकपत्तभेसज्जवस्सिकसाटिकतन्तवायअच्चेकछारत्तद्व पञ्चत्तिंसेसु ‘‘यो पन भिक्खू’’ति नत्थि। दुतियानियतपणीतभोजनसमणुद्देसततियचतुत्थपाटिदेसनीयेसु मज्झे अत्थि।&lt;br&gt;&#xA;एत्तावता सउद्देसानुद्देसदुकं, सपुग्गलापुग्गलनिद्देसदुकं, पच्चेकदस्सितापत्तिदुकद्वयं, अनिद्दिट्ठकारकदुकं, तत्थ निद्दिट्ठकारकेसु पच्चत्तभुम्मदुकं, सयोपनायोपनदुकं, अयोपनमज्झेयोपनदुकं, एकानेकवचनदुकन्ति नव दुकानि दस्सितानि होन्ति। विसेसकारणं तस्मिं तस्मिं सिक्खापदे सम्पत्ते आविभविस्सति। एवं ताव सउद्देसपञ्ञत्तिं ञत्वा सेसविनयपिटके या काचि पञ्ञत्ति अनुद्देसपञ्ञत्तीति वेदितब्बा। सा पदभाजनन्तरापत्तिविनीतवत्थुपटिक्खेपपञ्ञत्तिअवुत्तसिद्धिसिक्खापदवसेन छब्बिधा होति।&lt;br&gt;&#xA;तत्थ ‘‘येभुय्येन खयिते आपत्ति थुल्लच्चयस्स (परि॰ १५७-१५८), वट्टकते मुखे अच्छुपन्तस्स आपत्ति दुक्कटस्सा’’ति (पारा॰ ७३) एवमादिका पदभाजने सन्दिस्समानापत्ति पदभाजनसिक्खापदं नाम। ‘‘न च, भिक्खवे, सब्बमत्तिकामया कुटि कातब्बा, यो करेय्य, आपत्ति दुक्कटस्सा’’तिआदि (पारा॰ ८५) अन्तरापत्तिसिक्खापदं नाम। ‘‘अनुजानामि, भिक्खवे, दिवापटिसल्लीयन्तेन द्वारं संवरित्वा पटिसल्लीयितु’’न्ति (पारा॰ ७७) एवमादि विनीतवत्थुसिक्खापदं नाम। ‘‘सङ्घभेदको, भिक्खवे, अनुपसम्पन्नो न उपसम्पादेतब्बो’’ति (महाव॰ ११५) एवमादि पटिक्खेपसिक्खापदं नाम।&lt;br&gt;&#xA;यस्मा पन तेन तेन पटिक्खेपेन ‘‘यो पन भिक्खु समग्गं सङ्घं अधम्मसञ्ञी भिन्देय्य, पाराजिको होति असंवासो। यो पन भिक्खु दुट्ठचित्तो भगवतो जीवमानकसरीरे लोहितं उप्पादेय्य, पाराजिको होति असंवासो’’ति सिक्खापदानि पञ्ञत्तानि होन्ति। यानि सन्धाय ‘‘एकस्स छेज्जका होति, चतुन्नं थुल्लच्चयं, चतुन्नञ्चेव अनापत्ति, सब्बेसं एकवत्थुका’’ति वुत्तम्। ‘‘अत्थापत्ति तिट्ठन्ते भगवति आपज्जति, नो परिनिब्बुते’’ति (परि॰ ३२३) च वुत्तम्। तेन न केवलं ‘‘न, भिक्खवे, जानं सङ्घभेदको अनुपसम्पन्नो उपसम्पादेतब्बो…पे॰… आपत्ति दुक्कटस्सा’’ति इदमेव सिक्खापदं पञ्ञत्तं होति साधकं होति। ‘‘पण्डको, भिक्खवे, अनुपसम्पन्नो न उपसम्पादेतब्बो, उपसम्पन्नो नासेतब्बो’’ति (महाव॰ १०९) एवमादीसु पन उपज्झायादीनं दुक्कटमेव पञ्ञत्तं, न पण्डकादीनं पाराजिकापत्ति। न हि तेसं भिक्खुभावो अत्थि। यतो सिया पाराजिकापत्ति। तथा ‘‘न अच्छिन्ने थेवे पक्कमितब्ब’’न्ति (महाव॰ ६६, ६७, ७८, ७९) एवमादिकञ्च पटिक्खेपसिक्खापदमेव नाम।&lt;br&gt;&#xA;खन्धकेसु पञ्ञत्तदुक्कटथुल्लच्चयानि पञ्ञत्तिसिक्खापदं नाम। ‘‘तेन हि, सारिपुत्त, भेदानुवत्तके थुल्लच्चयं देसापेही’’ति (चूळव॰ ३४५) वुत्तं, थुल्लच्चयम्पि तत्थेव समोधानं गच्छति। इदं तेसं विभत्तिकम्मक्खणे अपञ्ञत्तत्ता अविज्जमानम्पि भगवतो वचनेन विसुद्धक्खणेपि विज्जमानं जातन्ति एके। ‘‘भेदानुवत्तके देसापेही’’ति वचनतो सेसभेदानुवत्तकानं ‘‘यो पन भिक्खु जानं सङ्घभेदकानं अनुवत्तेय्य, आपत्ति थुल्लच्चयस्सा’’ति सिक्खापदं पञ्ञत्तं होतीति वेदितब्बम्। तथा सब्बानि खन्धकवत्तानि, विनयकम्मानि च तत्थेव समोधानं गच्छन्ति। यथाह ‘‘पञ्ञत्ते तं उपालि मया आगन्तुकानं भिक्खूनं आगन्तुकवत्तं…पे॰… एवं सुपञ्ञत्ते खो मया उपालि सिक्खापदे’’तिआदि। ‘‘या पन भिक्खुनी नच्चं वा गीतं वा वादितं वा दस्सनाय गच्छेय्य , पाचित्तिय’’न्ति (पाचि॰ ८३४) इमिना सुत्तेन भिक्खुनी नच्चेय्य वा गायेय्य वा वादेय्य वा, पाचित्तियन्ति एवमादिकं यं किञ्चि अट्ठकथाय दिस्समानं आपत्तिजातं विनयकम्मं वा अवुत्तसिद्धिसिक्खापदं नाम। छब्बिधम्पेतं छहि आकारेहि उद्देसारहं न होतीति अनुद्देससिक्खापदं नामाति वेदितब्बम्। सेय्यथिदं – पञ्चहि उद्देसेहि यथासम्भवं विसभागत्ता थुल्लच्चयदुब्भासितानं सभागवत्थुकम्पि दुक्कटथुल्लच्चयद्वयं असभागापत्तिकत्ता अन्तरापत्तिपञ्ञत्तिसिक्खापदानं, नानावत्थुकापत्तिकत्ता पटिक्खेपसिक्खापदानं, केसञ्चि विनीतवत्थुपञ्ञत्तिसिक्खापदानञ्च अदस्सितापत्तिकत्ता, अदस्सितवत्थुकत्ता भेदानुवत्तकथुल्लच्चयस्स, अदस्सितापत्तिवत्थुकत्ता अवुत्तसिद्धिसिक्खापदानन्ति। एत्तावता ‘‘दुविधं सिक्खापदपञ्ञापनं सउद्देसानुद्देसभेदतो’’ति यं वुत्तं, तं समासतो पकासितं होति।&lt;br&gt;&#xA;पञ्ञत्तियं ताव –&lt;br&gt;&#xA;‘‘कारको इध निद्दिट्ठो, अपेक्खाय अभावतो।&lt;br&gt;&#xA;पुब्बे वत्तब्बविधाना-भावतो च आदितो योपनेन सहा’’ति॥ –&lt;br&gt;&#xA;अयं नयो वेदितब्बो। तस्सत्थो – ये ते अनिद्दिट्ठकारका पुब्बे वुत्तप्पभेदा सुक्कविसट्ठिआदयो सिक्खापदविसेसा, तेसु अधिप्पायकम्मवत्थुपुग्गलपयोगे अपेक्खाय भावतो कारको न निद्दिट्ठो तेसं सापेक्खभावदस्सनत्थम्। तं सब्बं तस्मिं तस्मिं सिक्खापदे आविभविस्सति, इध पन पाराजिकपञ्ञत्तियं अपेक्खाय अभावतो कारको निद्दिट्ठो। यो पन कारको ‘‘निट्ठितचीवरस्मिं भिक्खुना उब्भतस्मि’’न्तिआदीसु (पारा॰ ४६२, ४७२, ४७५) विय पुब्बे वत्तब्बविधानाभावतो करणादिवसेन अनिद्दिसित्वा पच्चत्तवसेन निद्दिट्ठो अपेक्खाय अभावतो। तत्थ निद्दिसियमानो सेसदुतियानियतपणीतभोजनं समणुद्देसततियचतउत्थपाटिदेसनीयेसु विय मज्झे अनिद्दिसित्वा ‘‘न हेव खो पन…पे॰… ओभासितु’’न्तिआदि (पारा॰ ४५३) विय पुब्बे वत्तब्बविधानाभावतो एव आदिम्हि निद्दिट्ठो। आदिम्हि निद्दिसियमानोपि पुब्बे वुत्तप्पभेदेसु भेदानुवत्तकादीसु पञ्चत्तिंसेसु सिक्खापदेसु विय अनिद्दिसित्वा पुब्बे वत्तब्बविधानाभावतो एव ‘‘यो पन भिक्खू’’तिआदितोव योपन-सद्देन सह निद्दिट्ठो। एवं निद्दिसियमानोपि सो यस्मा ‘‘या पन भिक्खुनियो द्वे एकमञ्चे तुवट्टेय्यु’’न्तिआदि (पाचि॰ ९३३) आपत्ति विय परप्पभवं आपत्तिं न आपज्जति, तस्मा ‘‘यो पन भिक्खू’’ति एकवचनेन निद्दिट्ठो। मेथुनधम्मापत्तिपि परप्पभवा ‘‘द्वयंद्वयसमापत्ती’’ति (पारा॰ ३९) वचनतोति चे? तं न, अधिप्पायजाननतो। अनेकिस्सा एव भिक्खुनिया आपत्ति, न एकिस्साति नियमो तत्थ अत्थि, न एवं इध नियमोति अनियमिताधिप्पायो। लम्बीमुदुपिट्ठीनं कुतो ‘‘द्वयंद्वयसमापत्ती’’ति (पारा॰ ५५) वचनतो तेसं मेथुनधम्मापत्ति। अयमत्थो चतस्सो मेथुनधम्मपच्चयाति अट्ठवत्थुकं सन्धाय ‘‘छेज्जं सिया मेथुनधम्मपच्चया’’ति (परि॰ ४८१) च परिवारे वुत्तवचनेन साधेतब्बो।&lt;br&gt;&#xA;भेदानुवत्तकसिक्खापदे तिण्णं उद्धं न समनुभासितब्बा, न सङ्घेन सङ्घं एकतो कातब्बन्ति। नयदस्सनत्थं आदितोव ‘‘भिक्खू होन्ती’’ति बहुवचननिद्देसं कत्वा पुन ‘‘एको वा द्वे वा तयो वा’’ति (पारा॰ ४१८) वुत्तं, अञ्ञथा न ततो उद्धं ‘‘अनुवत्तका होन्ती’’ति आपज्जति। ततो निदानविरोधो। पञ्चसतमत्ता हि तदनुवत्तका अहेसुम्। यं पन सत्तसतिकक्खन्धके ‘‘सङ्घो चत्तारो पाचीनके भिक्खू, चत्तारो पावेय्यके भिक्खू सम्मन्नेय्य …पे॰… सम्मता’’तिआदि (चूळव॰ ४५६) ञत्तिदुतियकम्मं वुत्तं, तं ‘‘उब्बाहिकाय इमं अधिकरणं वूपसमेतु’’न्ति वुत्तत्ता तेहि कत्तब्बविधानम्। सम्मुतिकरणमेव वा ततियं कत्वा कप्पति। न हि ते तेन कम्मेन कम्मारहा कम्मकता होन्ति। यस्स सङ्घो कम्मं करोति, सो कम्मारहोति लक्खणम्। न च तदा सङ्घो तेसं अट्ठन्नम्पि भिक्खूनं कम्मं अकासि। भजापियमाना ते कम्मपत्तभावं भजन्ति। अधिकरणवूपसमकम्मस्स पत्ता युत्ता सङ्घेन कताति कत्वा कम्मपत्ता एव हि ते होन्ति। ‘‘ते भिक्खू भिक्खूहि यावततियं समनुभासितब्बा तस्स पटिनिस्सग्गाया’’ति (पारा॰ ४१८) वचनतो तेहि कत्तब्बविधानम्। सम्मुतिकरणमेव कम्मं होतीति चे? तं न, अधिप्पायजाननतो, तस्स पटिनिस्सग्गाय एव ते भिक्खू कम्मारहा कातब्बा, न दोसागतिवसेनाति अयमेत्थ अधिप्पायो। न हि पाचीनकादीनं सम्मुतिया अधिकरणवूपसमसिद्धि विय तेसं समनुभासनकम्मेन तस्स पटिनिस्सग्गसिद्धि होति, सम्मुति नामेसा पठमं अनुमतिं गहेत्वा याचित्वाव करीयति, न तथा कम्मन्ति। कम्मकरणे पन तदत्थसिद्धि होतियेव। परसम्मुतिया बहुतराव सम्मन्नितब्बाति वेदितब्बम्।&lt;br&gt;&#xA;‘‘मेथुनधम्म’’न्ति एवं बाहुल्लनयेन लद्धनामकं सकपयोगेन वा परपयोगेन वा अत्तनो निमित्तस्स सकमग्गे वा परमग्गे वा परनिमित्तस्स वा सकमग्गे एव पवेसनपविट्ठट्ठितउद्धरणेसु यं किञ्चि एकं पटिसादियनवसेन सेवेय्य, पाराजिको होति असंवासोति। केचि पन ‘‘पवेसनादीनि चत्तारि वा तीणि वा द्वे वा एकं वा पटिसेवेय्य, पाराजिको होति। वुत्तञ्हेतं ‘सो चे पवेसनं सादियति, पविट्ठं सादियति, ठितं सादियति, उद्धरणं सादियति, आपत्ति पाराजिकस्सा’तिआदी’’ति (पारा॰ ५८) वदन्ति। तेसं मतेन चतूसुपि चतस्सो पाराजिकापत्तियो आपज्जति। तेयेव एवं वदन्ति – आपज्जतु मेथुनधम्मपाराजिकापत्ति, मेथुनधम्मपाराजिकापत्तिया तंभागियाति अत्तनो वीतिक्कमे पाराजिकापत्तियो, सङ्घादिसेसापत्तिञ्च आपज्जित्वा सिक्खं पच्चक्खाय गहट्ठकाले मेथुनादिकं पाराजिकं आपज्जित्वा पुन पब्बजित्वा उपसम्पज्जित्वा एकं सङ्घादिसेसापत्तिं एकमनेकं वा पटिकरित्वाव सो पुग्गलो यस्मा निरापत्तिको होति, तस्मा सो गहट्ठकाले सापत्तिकोवाति। अन्तिमवत्थुअज्झापन्नस्सापि अत्थेव आपत्ति। वुट्ठानदेसनाहि पन असुज्झनतो ‘‘पयोगे पयोगे आपत्ति पाराजिकस्सा’’ति न वुत्तम्। गणनपयोजनाभावतो किञ्चापि न वुत्तं, अथ खो पदभाजने (पारा॰ ५८) ‘‘आपत्ति पाराजिकस्सा’’ति वचनेनायमत्थो सिद्धोति युत्तिञ्च वदन्ति।&lt;br&gt;&#xA;यदि एवं मातिकायम्पि ‘‘यो पन भिक्खु मेथुनं धम्मं पटिसेवेय्य, पाराजिक’’न्ति वत्तब्बं भवेय्य, पाराजिकस्स अनवसेसवचनम्पि न युज्जेय्य। सब्बेपि हि आपत्तिक्खन्धे, भिक्खुगणनञ्च अनवसेसेत्वा तिट्ठतीति अनवसेसवचनन्ति कत्वा पवेसेव आपत्ति, न पविट्ठादीसु। तमेवेकं सन्धाय ‘‘यस्स सिया आपत्ती’’ति (महाव॰ १३४) पाराजिकापत्तिम्पि अन्तो कत्वा निदानुद्देसवचनं वेदितब्बम्। तस्मा मातिकायं ‘‘पाराजिक’’न्ति अवत्वा ‘‘पाराजिको होती’’ति (पारा॰ ४२, ४४) पुग्गलनिद्देसवचनं तेन सरीरबन्धनेन उपसम्पदाय अभब्बभावदीपनत्थम्। ‘‘आपत्ति पाराजिकस्सा’’ति पदभाजने वचनं अन्तिमवत्थुं अज्झापन्नस्सापि पाराजिकस्स असंवासस्स सतो पुग्गलस्स अथेय्यसंवासकभावदीपनत्थम्। न हि सो संवासं सादियन्तोपि थेय्यसंवासको होति, तस्मा उपसम्पन्नो ‘‘भिक्खू’’त्वेव वुच्चति। तेनेवाह ‘‘असुद्धो होति पुग्गलो अञ्ञतरं पाराजिकं धम्मं अज्झापन्नो, तञ्चे सुद्धदिट्ठि समानो अनोकासं कारापेत्वा अक्कोसाधिप्पायो वदति, आपत्ति ओमसवादेन दुक्कटस्सा’’ति (पारा॰ ३८९) अनुपसम्पन्नस्स तदभावतो सिद्धो सो उपसम्पन्नो ‘‘भिक्खू’’त्वेव वुच्चतीति, तेन पदसोधम्मं, सहसेय्यञ्च जनेति, भिक्खुपेसुञ्ञादिञ्च जनेतीति वेदितब्बं (वजिर॰ टी॰ पाराजिक ३९)।&lt;br&gt;&#xA;निदाना मातिकाभेदो, विभङ्गो तन्नियामको।&lt;br&gt;&#xA;ततो आपत्तिया भेदो, अनापत्ति तदञ्ञथाति॥ (वजिर॰ टी॰ पाराजिक ४३-४४) –&lt;br&gt;&#xA;अयं नयो वेदितब्बो। तत्थ सुदिन्नवत्थु (पारा॰ २४ आदयो)-मक्कटिवत्थु (पारा॰ ४० आदयो)-वज्जिपुत्तकवत्थु (पारा॰ ४३) चाति तिप्पभेदवत्थु इमस्स सिक्खापदस्स निदानं नाम। ततो निदाना ‘‘यो पन भिक्खु भिक्खूनं…पे॰… असंवासो’’ति (पारा॰ ४४) इमिस्सा मातिकाय भेदो जातो। तत्थ हि ‘‘अन्तमसो तिरच्छानगताया’’ति (पारा॰ ४४) इत्थिलिङ्गवसेन ‘‘सच्चं, आवुसो, भगवता सिक्खापदं पञ्ञत्तं, तञ्च खो इत्थिया, नो पुरिसे, नो पण्डके, नो उभतोब्यञ्जनके चा’’ति मक्कटिपाराजिको विय अञ्ञोपि लेसं ओड्डेतुं सक्कोति, तस्मा तादिसस्स अलेसोकासस्स दस्सनत्थं इदं वुच्चति, मक्कटिसङ्खाता निदाना ‘‘अन्तमसो तिरच्छानगतायपी’’ति मातिकाय वचनभेदो, न इत्थिया एव मेथुनसिद्धिदस्सनतो। तस्मा विभङ्गो तन्नियामको तस्सा मातिकाय अधिप्पेतत्थनियामको विभङ्गोति। विभङ्गे हि ‘‘तिस्सो इत्थियो, तयो उभतोब्यञ्जनका, तयो पण्डका, तयो पुरिसा। मनुस्सित्थिया तयो मग्गे, तिरच्छानगतपुरिसस्स द्वे मग्गे’’तिआदिना (पारा॰ ५६) नयेन सब्बलेसोकासं पिदहित्वा नियमो कतो। एत्थाह – यदि एवं साधारणसिक्खापदवसेन वा लिङ्गपरिवत्तनवसेन वा न केवलं भिक्खूनं, भिक्खुनीनम्पि ‘‘सिक्खासाजीवसमापन्नो’’ति विभङ्गे वत्तब्बं सिया। तदवचनेन हि भिक्खुनी पुरिसलिङ्गपातुभावेन भिक्खुभावे ठिता एवं वदेय्य ‘‘नाहं उपसम्पदाकरणकाले भिक्खूनं सिक्खासाजीवसमापन्ना, तस्मा न अपच्चक्खातसिक्खापि मेथुनधम्मेन पाराजिका होमी’’ति। वुच्चते – यथा वुत्तं, तथा न वत्तब्बं अनिट्ठप्पसङ्गतो। तथा वुत्ते भिक्खुनीनम्पि सिक्खापच्चक्खानं अत्थीति आपज्जति। तञ्चानिट्ठम्। इदमपरमनिट्ठं ‘‘सब्बसिक्खापदानि साधारणानेव नासाधारणानी’’ति। अपिचायं भिक्खूनं सिक्खासाजीवसमापन्नाव होतीति दस्सनत्थं ‘‘अनुजानामि, भिक्खवे, तंयेव उपज्झं तमेव उपसम्पदं तानि वस्सानि भिक्खूहि सङ्गमितु’’न्तिआदि (पारा॰ ६९) वुत्तम्। ततो आपत्तिया भेदोति ततो विभङ्गतो ‘‘अक्खयिते सरीरे पाराजिकं, येभुय्येन खयिते थुल्लच्चय’’न्तिआदि (पारा॰ ७३, परि॰ १५७) आपत्तिया भेदो होति। अनापत्ति तदञ्ञथाति ततो एव विभङ्गतो येन आकारेन आपत्ति वुत्ता, ततो अञ्ञेनाकारेन अनापत्तिभेदोव होति। ‘‘सादियति, आपत्ति पाराजिकस्स, न सादियति, अनापत्ती’’ति हि विभङ्गे असति न पञ्ञायति। एत्तावता ‘‘निदाना मातिकाभेदो’’ति अयं गाथा समासतो वुत्तत्था होति। विसेसकारणं पन तस्मिं तस्मिं सिक्खापदे आविभविस्सति।&lt;br&gt;&#xA;पठमपञ्ञत्ति ताव पठमबोधिं अतिक्कमित्वा पञ्ञत्तत्ता, आयस्मतो सुदिन्नस्स अट्ठवस्सिककाले पञ्ञत्तत्ता च रत्तञ्ञुमहत्तं पत्तकाले पञ्ञत्ता, दुतियपञ्ञत्ति बाहुसच्चमहत्तं पत्तकाले। सो हि आयस्मा मक्कटिपाराजिको यथा मातुगामप्पटिसंयुत्तेसु सिक्खापदेसु तिरच्छानगतित्थी न अधिप्पेता, तथा इधापीति सञ्ञाय ‘‘सच्चं, आवुसो…पे॰… तञ्च खो मनुस्सित्थिया, नो तिरच्छानगताया’’ति (पारा॰ ४१) आह। ततियपञ्ञत्ति लाभग्गमहत्तं पत्तकाले उप्पन्ना ‘‘यावदत्थं भुञ्जित्वा’’तिआदि (पारा॰ ४३) वचनतो, वेपुल्लमहत्तम्पि एत्थेव लब्भतीति इमं पठमपाराजिकसिक्खापदं तिविधम्पि वत्थुं उपादाय चतुब्बिधम्पि तं कालं पत्वा पञ्ञत्तन्ति वेदितब्बम्।&lt;br&gt;&#xA;तत्थ यो पनाति अनवसेसपरियादानपदम्। भिक्खूति तस्स अतिप्पसङ्गनियमपदम्। भिक्खूनं सिक्खासाजीवसमापन्नोति तस्स विसेसनवचनम्। न हि सब्बोपि भिक्खुनामको, या भगवता याय कायचि उपसम्पदाय उपसम्पन्नभिक्खूनं हेट्ठिमपरिच्छेदेन सिक्खितब्बा सिक्खा विहिता , ‘‘एत्थ सह जीवन्ती’’ति यो च साजीवो वुत्तो, तं उभयं समापन्नोव होति। कदा पन समापन्नो होति? याय कायचि उपसम्पदाय उपसम्पन्नसमनन्तरमेव तदुभयं जानन्तोपि अजानन्तोपि तदज्झुपगतत्ता समापन्नोव नाम होति। सह जीवन्तीति याव सिक्खं न पच्चक्खाति, पाराजिकभावं वा न पापुणाति। यं पन वुत्तं अन्धकट्ठकथायं ‘‘सिक्खं परिपूरेन्तो सिक्खासमापन्नो साजीवं अवीतिक्कमन्तो साजीवसमापन्नो’’ति, तं उक्कट्ठपरिच्छेदवसेन वुत्तम्। न हि सिक्खं अपरिपूरेन्तो, कामवितक्कादिबहुलो वा एकच्चं सावसेसं साजीवं वीतिक्कमन्तो वा सिक्खासाजीवसमापन्नो नाम न होति।&lt;br&gt;&#xA;उक्कट्ठपरिच्छेदेन पन चतुक्कं लब्भति – ‘‘अत्थि भिक्खु सिक्खासमापन्नो सीलानि पच्चवेक्खन्तो न साजीवसमापन्नो अचित्तकं सिक्खापदं वीतिक्कमन्तो, अत्थि न सिक्खासमापन्नो कामवितक्कादिबहुलो साजीवसमापन्नो निरापत्तिको, अत्थि न सिक्खासमापन्नो न च साजीवसमापन्नो अनवसेसं आपत्तिं आपन्नो, अत्थि उभयसमापन्नो सिक्खं परिपूरेन्तो साजीवञ्च अवीतिक्कमन्तो’’ति। अयमेत्थ चतुत्थो भिक्खु उक्कट्ठो इध अधिप्पेतो सिया। न हि भगवा अनुक्कट्ठं वत्तुं युत्तोति चे? न, ‘‘तत्र यायं अधिसीलसिक्खा, अयं इमस्मिं अत्थे अधिप्पेता सिक्खा’’ति वचनविरोधतो, उक्कट्ठग्गहणाधिप्पाये सति ‘‘सिक्खाति तिस्सो सिक्खा’’ति एत्तकमेव वत्तब्बन्ति अधिप्पायो। सिक्खत्तयसमापन्नो हि सब्बुक्कट्ठो। ‘‘मेथुनं धम्मं पटिसेवेय्या’’ति परतो वचनं अपेक्खित्वा अधिसीलसिक्खाव वुत्ताति चे? न, तस्सापि अभब्बत्ता। न हि अधिसीलसिक्खं परिपूरेन्तो, साजीवञ्च अवीतिक्कमन्तो मेथुनधम्मं पटिसेवितुं भब्बो, तं सिक्खं अपरिपूरेन्तो, साजीवञ्च वीतिक्कमन्तोयेव हि पटिसेवेय्याति अधिप्पाया। तस्मा एवमेत्थ अत्थो गहेतब्बो। यस्मा सिक्खापदसङ्खातो साजीवो अधिसीलसिक्खमेव सङ्गण्हाति, न इतरसिक्खाद्वयं, तस्मा ‘‘तत्र यायं अधिसीलसिक्खा, अयं इमस्मिं अत्थे अधिप्पेता सिक्खा’’ति वुत्तम्। तस्मा अधिसीलसिक्खाय सङ्गाहको साजीवो सिक्खासाजीवोति वुत्तो। इति साजीवविसेसनत्थं सिक्खाग्गहणं कतम्। तदत्थदीपनत्थमेव विभङ्गे सिक्खं अपरामसित्वा ‘‘तस्मिं सिक्खति, तेन वुच्चति साजीवसमापन्नो’’ति (पारा॰ ४५) वुत्तम्। तेन एकमेविदं अत्थपदन्ति दीपितं होति। तञ्च उपसम्पदूपगमनन्तरतो पट्ठाय सिक्खनाधिकारत्ता ‘‘सिक्खती’’ति च ‘‘समापन्नो’’ति च वुच्चति। यो एवं ‘‘सिक्खासाजीवसमापन्नो’’ति सङ्खं गतो, तादिसं पच्चयं पटिच्च अपरभागे साजीवसङ्खातमेव सिक्खं अपच्चक्खाय तस्मिंयेव दुब्बल्यं अनाविकत्वा मेथुनं धम्मं पटिसेवेय्याति अयमत्थो युज्जति।&lt;br&gt;&#xA;किन्तु अट्ठकथानयो पटिक्खित्तो होति, सो च न पटिक्खेपारहो होति, अधिप्पायो पनेत्थ परियेसितब्बो। सब्बेसु सिक्खापदेसु इदमेव भिक्खुलक्खणं साधारणं यदिदं ‘‘भिक्खूनं सिक्खासाजीवसमापन्नो’’ति। खीणासवोपि सावको आपत्तिं आपज्जति अचित्तकं, तथा सेक्खो, पुथुज्जनो पन सचित्तकम्पि, तस्मा सेक्खासेक्खपुथुज्जनानं सामञ्ञमिदं भिक्खुलक्खणन्ति कत्वा केवलं सिक्खासमापन्नो, केवलं साजीवसमापन्नो, उभयसमापन्नो चाति सरूपेकदेसएकसेसनयेन ‘‘सिक्खासाजीवसमापन्नो’’त्वेव सम्पिण्डेत्वा उक्कट्ठग्गहणेन अनुक्कट्ठानं गहणसिद्धितो अट्ठकथायं उक्कट्ठोव वुत्तो। तमेव सम्पादेतुं ‘‘तस्मिं सिक्खति, तेन वुच्चति साजीवसमापन्नो’’ति एत्थ सिक्खासद्दस्स अवचने परिहारं वत्वा यस्मा पन सो सिक्खम्पि समापन्नो, तस्मा सिक्खासमापन्नोतिपि अत्थतो वेदितब्बोति च वत्वा ‘‘यं सिक्खं समापन्नो, तं अपच्चक्खाय, यञ्च साजीवं समापन्नो, तत्थ दुब्बल्यं अनाविकत्वा’’ति वुत्तन्ति अयमट्ठकथाय अधिप्पायो वेदितब्बो। एतस्मिं पन अधिप्पाये अधिसीलसिक्खाय एव गहणं सब्बत्थिकत्ता, सीलाधिकारतो च विनयस्साति वेदितब्बम्। यथा च सिक्खापदं समादियन्तो सीलं समादियतीति वुच्चति, एवं सिक्खापदं पच्चक्खन्तो सीलं पच्चक्खातीति वत्तुं युज्जति, तस्मा तत्थ वुत्तं ‘‘यं सिक्खं समापन्नो, तं अपच्चक्खाया’’ति (पारा॰ अट्ठ॰ सिक्खापच्चक्खानविभङ्गवण्णना)। एत्तावता समासतो ‘‘सिक्खासाजीवसमापन्नो’’ति एत्थ वत्तब्बविनिच्छयो निट्ठितो होति।&lt;br&gt;&#xA;किं इमिना विसेसवचनेन पयोजनं, ननु ‘‘यो पन भिक्खु सिक्खं अपच्चक्खाय दुब्बल्यं अनाविकत्वा…पे॰… असंवासो’’ति एत्तकमेव वत्तब्बन्ति चे? न वत्तब्बं अनिट्ठप्पसङ्गतो। ‘‘यो पन सिक्खासाजीवसमापन्नो थेय्यसंवासादिको केवलेन समञ्ञामत्तेन, पटिञ्ञामत्तेन वा भिक्खु, तस्सापि सिक्खापच्चक्खानं अत्थि, सिक्खं अपच्चक्खाय च मेथुनं धम्मं पटिसेवन्तस्स पाराजिकापत्ति। यो वा पच्छा पाराजिकं आपत्तिं आपज्जित्वा न सिक्खासाजीवसमापन्नो, तस्स च, यो वा पक्खपण्डकत्ता पण्डकभावूपगमनेन न सिक्खासाजीवसमापन्नो, तस्स च तदुभयं अत्थीति आपज्जति। पण्डकभावपक्खे च पण्डको उपसम्पदाय न वत्थू’’ति वुत्तम्। तस्मा इतरस्मिं पक्खे वत्थूति सिद्धम्। तस्मिं पक्खे उपसम्पन्नो पण्डकभावपक्खे पण्डकत्ता न सिक्खासाजीवसमापन्नो, सो परिच्चजितब्बाय सिक्खाय अभावेन सिक्खं अपच्चक्खाय मुखेन परस्स अङ्गजातग्गहणनयेन मेथुनं धम्मं पटिसेवेय्य, तस्स कुतो पाराजिकापत्तीति अधिप्पायो। अयं नयो अपण्डकपक्खं अलभमानस्सेव परतो युज्जति, लभन्तस्स पन अरूपसत्तानं कुसलादिसमापत्तिक्खणे भवङ्गविच्छेदे सतिपि अमरणं विय पण्डकभावपक्खेपि भिक्खुभावो अत्थि। संवासं वा सादियन्तस्स न थेय्यसंवासकभावो अत्थि अन्तिमवत्थुअज्झापन्नस्स विय। न च सहसेय्यादिं जनेति । गणपूरको पन न होति अन्तिमवत्थुं अज्झापन्नो विय। न सो सिक्खासाजीवसमापन्नो। इतरस्मिं पन पक्खे होति, अयं इमस्स ततो विसेसो। किमयं सहेतुको, उदाहु अहेतुकोति? न अहेतुको। यतो उपसम्पदा तस्स अपण्डकपक्खे अनुञ्ञाता सहेतुकप्पटिसन्धिकत्ता। पण्डकभावपक्खेपि किस्स नानुञ्ञाताति चे? पण्डकभूतत्ता ओपक्कमिकपण्डकस्स विय।&lt;br&gt;&#xA;अपिच ‘‘सिक्खासाजीवसमापन्नो’’ति इमिना तस्स सिक्खासमादानं दीपेत्वा तं समादिन्नं सिक्खं अपच्चक्खाय, तत्थ च दुब्बल्यं अनाविकत्वाति वत्तुं युज्जति, न अञ्ञथाति इमिना कारणेन यथावुत्तानिट्ठप्पसङ्गतो ‘‘यो पन भिक्खु भिक्खूनं सिक्खासाजीवसमापन्नो सिक्खं अपच्चक्खाया’’तिआदि वुत्तम्। यथा चेत्थ, एवं ‘‘यो पन भिक्खु भिक्खूनं सिक्खासाजीवसमापन्नो सिक्खं अपच्चक्खाय दुब्बल्यं अनाविकत्वा गामा वा अरञ्ञा वा अदिन्नं…पे॰… यो पन भिक्खु भिक्खूनं सिक्खासाजीवसमापन्नो सिक्खं अपच्चक्खाय दुब्बल्यं अनाविकत्वा सुगतचीवरप्पमाणं चीवरं कारापेय्या’’ति सब्बत्थ योजेतब्बम्।&lt;br&gt;&#xA;‘‘अन्तमसो तिरच्छानगतायपी’’ति मनुस्सित्थिं उपादाय वुत्तम्। न हि पगेव पण्डके, पुरिसे वाति वत्तुं युज्जति। सेसं तत्थ तत्थ वुत्तनयमेव । अयं ताव मातिकाय विनिच्छयो अञ्ञत्थापि यथासम्भवं योजेत्वा दीपेतब्बो।&lt;br&gt;&#xA;सारिपुत्तबेलट्ठसीसानन्दादयोपि सिक्खापदपञ्ञत्तिकारणत्ता च आपत्तिआपज्जनतो च कस्मा महाविभङ्गे ञत्तिचतुत्थउपसम्पदायेव आगताति? पटिक्खित्ताय सरणगमनूपसम्पदाय अनुञ्ञातप्पसङ्गभयाति उपतिस्सत्थेरो। आपत्तिया भब्बतं सन्धाय तस्मिम्पि वुत्ते पुब्बे पटिक्खित्तापि भगवता पुन अनुञ्ञाताति भिक्खूनं मिच्छागाहो वा विमति वा उप्पज्जति, तस्मा न वुत्ताति वुत्तं होति।&lt;br&gt;&#xA;‘‘अधम्मकम्मं वग्गकम्म’’ति (महाव॰ ३८७) वचनतो कुप्पकम्मम्पि कत्थचि ‘‘कम्म’’न्ति वुच्चति, तस्मा ‘‘अकुप्पेना’’ति वुत्तम्। यस्मा अकुप्पकम्मम्पि एकच्चं न ठानारहं, येन अपत्तो ओसारणं सुओसारितोति वुच्चति, तस्मा ‘‘ठानारहेना’’ति वुत्तम्। यदि एवं ‘‘ठानारहेना’’ति इदमेव वत्तब्बं इमिना अकुप्पसिद्धितोति चे? न, अट्ठानारहेन अकुप्पेन उपसम्पन्नो इमस्मिं अत्थे न अधिप्पेतो अनिट्ठप्पसङ्गतो। द्वीहि पनेतेहि एकतो वुत्तेहि अयमत्थो पञ्ञायति – केवलं तेन अकुप्पेन उपसम्पन्नो अयम्पि इमस्मिं अत्थे अधिप्पेतो भिक्खूति, ठानारहेन च अकुप्पेन च उपसम्पन्नो अयम्पि इमस्मिं अत्थे अधिप्पेतो भिक्खूति, कुप्पेन उपसम्पन्नो नाधिप्पेतोति।&lt;br&gt;&#xA;‘‘पटिसन्धिग्गहणतो पट्ठाय अपरिपुण्णवीसतिवस्सो’’ति वुत्तत्ता ओपपातिकञ्चाति सोळसवस्सुद्देसिका ओपपातिका पटिसन्धितो पट्ठाय अपरिपुण्णवीसतिवस्साति वदन्ति। ‘सोळसवस्सुद्देसिका होन्ती’ति वुत्तत्ता पुन चत्तारि वस्सानि इच्छितब्बानि, ‘पटिसन्धिग्गहणतो पट्ठाया’ति इदं गब्भसेय्यकानं वसेन वुत्त’’न्ति एके। ‘‘केचि वदन्ती’’ति यत्थ यत्थ लिखीयति, तत्थ तत्थ विचारेत्वा अत्थं सुट्ठु उपलक्खये। ओपक्कमिके पण्डकभावो आरुळ्हनयेन वेदितब्बो। ‘‘पक्खपण्डको अपण्डकपक्खे पब्बाजेत्वा पण्डकपक्खे नासेतब्बो’’ति (वजिर॰ टी॰ महावग्ग १०९) लिखितम्।&lt;br&gt;&#xA;‘‘बिन्दुं अदत्वा चे निवासेति, थेय्यसंवासको न होती’’ति वदन्ति, वीमंसितब्बम्। लिङ्गानुरूपस्साति सामणेरारहस्स संवासस्स सादितत्ताति अधिप्पायो।&lt;br&gt;&#xA;राजभयादीहि गहितलिङ्गानं ‘‘गिही मं ‘समणो’ति जानन्तू’’ति वञ्चनचित्ते सतिपि भिक्खूनं वञ्चेतुकामताय च तेहि संवसितुकामताय च अभावा दोसो न जातोति। ‘‘यो एवं पब्बजति, सो थेय्यसंवासको नाम होती’’ति वा ‘‘एवं कातुं न लब्भती’’ति वा ‘‘एवं पब्बजितो सामणेरो न होती’’ति वा न जानाति, वट्टति। ‘‘जानाति, न वट्टती’’ति च लिखितम्। ‘‘राजदुब्भिक्खादिअत्थाय चीवरं पारुपित्वा संवासं सादियन्तो थेय्यसंवासको होति। कस्मा? असुद्धचित्तत्ता। पुन सो ‘सुद्धं ब्रह्मचरियं करिस्सामि, किं एतेनाति विप्पटिसारेन वा पच्चयादिसुलभताय वा करिस्सामी’ति सुद्धमानसो हुत्वा याव सो संवासं नाधिवासेति, ताव थेय्यसंवासको न होति। एवं सुद्धचित्तुप्पत्तितो पट्ठाय संवासं सादियति चे, थेय्यसंवासको होतीति अधिप्पेतो। इतरथा सब्बं विरुज्झती’’ति एके।&lt;br&gt;&#xA;‘‘नाभिपरामासादिना जातो तथारूपं पितरं घातेति चे, पितुघातको होती’’ति वदन्ति।&lt;br&gt;&#xA;यो पन कायसंसग्गेन सीलविनासं पापेति, न सो भिक्खुनिदूसको ‘‘तिण्णं मग्गान’’न्ति वचनतो। भिक्खुनिं पन एकतोउपसम्पन्नं दूसेत्वापि भिक्खुनिदूसको होति, सोपि पाराजिको होतीति विनिच्छयो। भिक्खुनी पन थेय्यसंवासिका, मातुपितुअरहन्तघातिका, लोहितुप्पादिका, तित्थियपक्कन्तिका च होति, अट्ठकथासु अनागतं विनयधरा सम्पटिच्छन्ति।&lt;br&gt;&#xA;‘‘सम्पजानमुसावादे पाचित्तिय’’न्ति (पाचि॰ २) वुत्तं मरियादं अवीतिक्कमन्तो तस्मिञ्च सिक्खापदे सिक्खतीति वुच्चति। सिक्खापदन्ति असभावधम्मो सङ्केतोव, इध पञ्ञत्ति अधिप्पेता। ‘‘मेथुनसंवरस्सेतं अधिवचन’’न्ति समन्तपासादिकायं वुत्तं, तं पनत्थं सन्धायाति लिखितम्। सिक्खाति तं तं सिक्खापदं, सिक्खनभावेन पवत्तचित्तुप्पादो। साजीवन्ति पञ्ञत्ति। तदत्थदस्सनत्थं पुब्बे ‘‘मेथुनसंवरस्सेतं अधिवचन’’न्ति वुत्तम्। यस्मा सिक्खाय गुणसम्मताय पुञ्ञसम्मताय तन्तिया अभावतो लोकस्स दुब्बल्याविकम्मं तत्थ न सम्भवति। पत्थनीया हि सा, तस्मा ‘‘यञ्च साजीवं समापन्नो, तस्मिं दुब्बलभावं अप्पकासेत्वा’’ति वुत्तम्। आणाय हि दुब्बल्यं सम्भवतीति उपतिस्सो। दुब्बल्याविकम्मपदं सिक्खापच्चक्खानपदस्स ब्यञ्जनसिलिट्ठताय वा परिवारकभावेन वा वेदितब्बम्। अथ वा यस्मा सिक्खापच्चक्खानस्स एकच्चं दुब्बल्याविकम्मं अकतं होति, तस्मा तं सन्धाय ‘‘सिक्खं अपच्चक्खाया’’ति पदस्स अत्थं विवरन्तो ‘‘दुब्बल्यं अनाविकत्वा’’ति आह। तत्थ सिया यस्मा न सब्बं दुब्बल्याविकम्मं सिक्खापच्चक्खानं, तस्मा ‘‘दुब्बल्यं अनाविकत्वा’’ति पठमं वत्वा तस्स अत्थनियमत्थं ‘‘सिक्खं अपच्चक्खाया’’ति वत्तब्बन्ति? तं न, कस्मा? अत्थानुक्कमाभावतो। ‘‘सिक्खासाजीवसमापन्नो’’ति हि वुत्तत्ता ‘‘यं सिक्खं समापन्नो, तं अपच्चक्खाय, यञ्च साजीवं समापन्नो, तत्थ दुब्बल्यं अनाविकत्वा’’ति वुच्चमाने अनुक्कमेनेव अत्थो वुत्तो होति, न अञ्ञथा, तस्मा इदमेव पठमं वुत्तन्ति। तेसंयेवाति चुद्दसन्नम्।&lt;br&gt;&#xA;‘‘सिक्खं अपच्चक्खाया’’ति सब्बसिक्खापदानं साधारणत्थं ‘‘अयमेत्थ अनुपञ्ञत्ती’’ति वुत्तम्।&lt;br&gt;&#xA;पवेसनं नाम अङ्गजातं पवेसेन्तस्स अङ्गजातेन सम्फुसनम्। पविट्ठं नाम याव मूलं पवेसेन्तस्स विप्पकतकालो वायामकालो। सुक्कविसट्ठिसमये अङ्गजातं ठितं नाम। उद्धरणं नाम नीहरणकालो। विनयगण्ठिपदे पन ‘‘वायामतो ओरमित्वा ठानं ठितं नामा’’ति वुत्तं, तं असङ्करतो दस्सनत्थं वुत्तम्। पवेसनपविट्ठउद्धरणकालेसुपि सुक्कविसट्ठि होतियेव। सादियनं नाम सेवनचित्तस्स अधिवासनचित्तस्स उप्पादनम्।&lt;br&gt;&#xA;उभतोविभङ्गे एव पञ्ञत्तानि सन्धाय ‘‘इदञ्हि सब्बसिक्खापदानं निदान’’न्ति वुत्तम्। ‘‘विनयधरपञ्चमेन गणेन उपसम्पदा’’ति (महाव॰ २५९) वुत्तत्ता इध ततिया सहयोगेन वुत्ता। तस्मा वीसतिपि भिक्खू चे निसिन्ना, पञ्चमो विनयधरोव इच्छितब्बो, एवं सति पाराजिको चे विनयधरो, उपसम्पदाकम्मं कोपेतीति चे? न, परिवारावसाने कम्मवग्गे (परि॰ ४८२ आदयो) यं कम्मविपत्तिलक्खणं वुत्तं, तस्स तस्मिं नत्थिताय। ‘‘कथं वत्थुतो वा ञत्तितो वा अनुस्सावनतो वा सीमतो वा परिसतो वा’’ति एत्तकं वुत्तं, ननु अयं ‘‘परिसतो वा’’ति वचनेन सङ्गहितोति चे? न, ‘‘द्वादसहि आकारेहि परिसतो कम्मानि विपज्जन्ती’’ति (परि॰ ४८७) सुत्तस्स हि विभङ्गे तस्स अनामट्ठत्ताति अयमत्थो यस्मा तत्थ तत्थ सरूपेन वुत्तपाळिवसेनेव सक्का जानितुं, तस्मा नयमुखं दस्सेत्वा संखित्तोति लिखितम्। ‘‘अङ्ग’’न्ति पदं उद्धरित्वा ‘‘सब्बसिक्खापदेसु आपत्तीनं अङ्गानङ्गं वेदितब्ब’’न्ति वुत्तं, इध पन ‘‘अङ्ग’’न्ति वुत्तं, कस्मा? समुट्ठनादीनं परिवारादीसु सङ्खेपेन आगतत्ता तत्थ गहेत्वा इधापि निद्दिट्ठानं अनङ्गानं ववत्थानाभावतो, सब्बत्थ सङ्खेपतो च वित्थारतो च अनङ्गत्ते वुच्चमाने अतिवित्थारताय तस्मिं तस्मिं सिक्खापदे अनूनं वत्तब्बतो चाति वेदितब्बो, सब्बापत्तीनं सङ्गाहकवसेनाति अत्थो।&lt;br&gt;&#xA;यानि सिक्खापदानि ‘‘किरियानी’’ति वुच्चन्ति, तेसं वसेन कायवाचा सह विञ्ञत्तिया वेदितब्बा, अकिरियानं वसेन विना विञ्ञत्तिया वेदितब्बा। चित्तं पनेत्थ अप्पमाणं भूतारोचनसमुट्ठानस्स किरियत्ता, अचित्तकत्ता च। तत्थ किरिया आपत्तिया अनङ्गन्तरचित्तसमुट्ठाना वेदितब्बा। अविञ्ञत्तिजनकम्पि एकच्चं बाहुल्लनयेन ‘‘किरिय’’न्ति वुच्चति यथेव पठमपाराजिकम्। विञ्ञत्तिया अभावेपि ‘‘सो चे सादियति, आपत्ति पाराजिकस्स, न सादियति, अनापत्ती’’ति हि वुत्तं, विञ्ञत्तिसङ्खातापि किरिया विना सेवनचित्तेन न होति वुत्तचित्तजत्ता, विकाररूपत्ता, चित्तानुपरिवत्तिकत्ता च। तस्मा किरियासङ्खातमिदं विञ्ञत्तिरूपं, इतरं चित्तजरूपं विय जनकचित्तेन विना न तिट्ठति, इतरं सद्दायतनं तिट्ठति, तस्मा किरियाय सति एकन्ततो तज्जनकं सेवनचित्तं अत्थि एवाति कत्वा न सादियति, अनापत्तीति न युज्जतीति। यस्मा विञ्ञत्तिजनकम्पि समानं सेवनचित्तं न सब्बकालं विञ्ञत्तिं जनेति, तस्मा विनापि विञ्ञत्तिया सयं उप्पज्जतीति कत्वा ‘‘सादियति, आपत्ति पाराजिकस्सा’’ति वुत्तम्। नुप्पज्जति चे, न सादियति नाम, तस्स अनापत्ति। तेनेव भगवा ‘‘किंचित्तो त्वं भिक्खू’’ति (पारा॰ १३५) चित्तेनेव आपत्तिं परिच्छिन्दति, न किरियायाति वेदितब्बम्।&lt;br&gt;&#xA;एत्थ समुट्ठानग्गहणं कत्तब्बतो वा अकत्तब्बतो वा कायादिभेदापेक्खमेव आपत्तिं आपज्जति, न अञ्ञथाति दस्सनप्पयोजनम्। तेसु किरियाग्गहणं कायादीनं सविञ्ञत्तिकाविञ्ञत्तिकभेददस्सनप्पयोजनम्। सञ्ञाग्गहणं आपत्तिया अङ्गानङ्गचित्तविसेसदस्सनप्पयोजनम्। तेन यं चित्तं किरियलक्खणे वा अकिरियलक्खणे वा सन्निहितं, यतो वा किरिया वा अकिरिया वा होति, न तं अविसेसेन आपत्तिया अङ्गं वा अनङ्गं वा होति। किन्तु याय सञ्ञाय ‘‘सञ्ञाविमोक्ख’’न्ति वुच्चति, ताय सम्पयुत्तं चित्तं अङ्गं, इतरं अनङ्गन्ति दस्सितं होति। इदानि येन चित्तेन सिक्खापदं सचित्तकं होति, तदभावा अचित्तकं, तेन तस्स अविसेसेन सावज्जताय ‘‘लोकवज्जमेवा’’ति वुत्तम्। किन्तु सावज्जंयेव समानं एकच्चं लोकवज्जं, एकच्चं पण्णत्तिवज्जन्ति दस्सनप्पयोजनं चित्तलोकवज्जग्गहणम्। चित्तमेव यस्मा ‘‘लोकवज्ज’’न्ति वुच्चति, तस्मा मनोकम्मम्पि सिया आपत्तीति अनिट्ठप्पसङ्गनिवारणप्पयोजनं कम्मग्गहणम्।&lt;br&gt;&#xA;यं पनेत्थ अकिरियलक्खणं कम्मं, तं कुसलत्तिकविनिमुत्तं सियाति अनिट्ठप्पसङ्गनिवारणप्पयोजनं कुसलत्तिकग्गहणम्। या पनेत्थ अब्याकतापत्ति, तं एकच्चं अवेदनम्पि निरोधं समापन्नो आपज्जतीति वेदनात्तिकं एत्थ न लब्भतीति अनिट्ठप्पसङ्गनिवारणत्थं वेदनात्तिकग्गहणम्। सिक्खापदञ्हि सचित्तकपुग्गलवसेन ‘‘तिचित्तं तिवेदन’’न्ति लद्धवोहारं अचित्तकेनापन्नम्पि ‘‘तिचित्तं तिवेदन’’मिचेव वुच्चति। तत्रिदं साधकसुत्तं – ‘‘अत्थापत्ति अचित्तको आपज्जति अचित्तको वुट्ठाति (परि॰ ३२४), अत्थापत्ति कुसलचित्तो आपज्जति कुसलचित्तो वुट्ठाती’’तिआदि (परि॰ ४७०)। ‘‘सचित्तकं आपत्तिदीपनं, सञ्ञाविमोक्खं अनापत्तिदीपनं, अचित्तकं वत्थुअजाननं, नोसञ्ञाविमोक्खं वीतिक्कमनाजाननम्। इदमेव तेसं नानात्त’’न्ति (वजिर॰ टी॰ पाराजिक ६१-६६ पकिण्णककथावण्णना) लिखितम्।&lt;br&gt;&#xA;सचित्तकपक्खेति एत्थ अयं ताव गण्ठिपदनयो – सचित्तकपक्खेति सुरापानादिअचित्तके सन्धाय वुत्तम्। सचित्तकेसु पन यं एकन्तमकुसलेनेव समुट्ठाति, तञ्च उभयं लोकवज्जं नाम। सुरापानस्मिञ्हि ‘‘सुरा’’ति वा ‘‘पातुं न वट्टती’’ति वा जानित्वा पिवने अकुसलमेवाति। तत्थ ‘‘न वट्टतीति जानित्वा’’ति वुत्तवचनं न युज्जति पण्णत्तिवज्जस्सपि लोकवज्जतापसङ्गतो। इमं अनिट्ठप्पसङ्गं परिहरितुकामताय च वजिरबुद्धित्थेरेन लिखितं – ‘‘इध ‘सचित्तक’न्ति च ‘अचित्तक’न्ति च विचारणा वत्थुविजानने एव होति, न पञ्ञत्तिविजानने। यदि पञ्ञत्तिविजानने होति , सब्बसिक्खापदानि लोकवज्जानेव सियुं, न च सब्बसिक्खापदानि लोकवज्जानि। तस्मा वत्थुविजानने एव होतीति इदं युज्जति। कस्मा? यस्मा सेखियेसु पञ्ञत्तिविजाननमेव पमाणं, न वत्थुमत्तविजानन’’न्ति। अयं पनेत्थ अत्थो सिक्खापदसीसेन आपत्तिं गहेत्वा यस्स सिक्खापदस्स सचित्तकस्स चित्तं अकुसलमेव होति, तं लोकवज्जं, सचित्तकाचित्तकसङ्खातस्स अचित्तकस्स च सचित्तकपक्खे चित्तं अकुसलमेव होति, तम्पि सुरापानादिलोकवज्जन्ति इममत्थं सन्धाय ‘‘यस्सा सचित्तकपक्खे चित्तं अकुसलमेव होति, अयं लोकवज्जा नामा’’ति वुत्तम्। ‘‘सचित्तकपक्खे’’ति हि इदं वचनं अचित्तकं सन्धायाह। न हि एकंसतो सचित्तकाय ‘‘सचित्तकपक्खे’’ति विसेसने पयोजनं अत्थीति, एवं सन्तेपि अनियमेन वुत्तञ्च नियमवसेन एव गहेतब्बन्ति अत्थो।&lt;br&gt;&#xA;तिरच्छानानं पनाति पन-सद्देन थुल्लच्चयादिकारं निवत्तेति। किरियाति एत्थ ‘‘ठितं सादियती’’ति (पारा॰ ५८) वुत्तत्ता तं कथन्ति चे? ‘‘सादियती’’ति वुत्तत्ता किरिया एव। एवं सन्ते ‘‘कायकम्मं मनोकम्म’’न्ति वत्तब्बन्ति चे? न, पचुरवोहारवसेन ‘‘कायकम्म’’न्ति वुत्तत्ता। उब्भजाणुमण्डलिकाय लब्भति एवाति लिखितम्। पुब्बे वुत्तनयेन संसन्देत्वा गहेतब्बम्। ‘‘दुन्निक्खित्तस्स, भिक्खवे, पदब्यञ्जनस्स अत्थोपि दुन्नयो होती’’ति (अ॰ नि॰ २.२०) वदन्तेनापि अत्थस्स सुखग्गहणत्थमेव पदब्यञ्जनस्स सुनिक्खित्तभावो इच्छितो, न अक्खरवचनाय, तस्मा आह ‘‘अत्थञ्हि नाथो सरणं अवोचा’’तिआदि।&lt;br&gt;&#xA;पठमपाराजिकवण्णना निट्ठिता।&lt;/p&gt;</description>
    </item>
    <item>
      <title>०२ सङ्घादिसेसकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/02_sanghAdisesakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/02_sanghAdisesakaNDam/</guid>
      <description>&lt;p&gt;सङ्घादिसेसकण्डम्&lt;/p&gt;&#xA;&lt;h2 id=&#34;१-सककवससटठसकखपदवणणन&#34;&gt;१. सुक्कविस्सट्ठिसिक्खापदवण्णना&lt;/h2&gt;&#xA;&lt;p&gt;अञ्ञत्र सुपिनन्ताति स्वायं दुब्बलवत्थुकत्ता चेतनाय पटिसन्धिं आकड्ढितुं असमत्था, सुपिने उपट्ठितं निमित्तञ्हि दुब्बलम्। पवत्ते पन अञ्ञेहि कुसलाकुसलेहि उपत्थम्भिता विपाकं देति। किञ्चापि विपाकं देति, अथ खो अविसये उप्पन्नत्ता अब्बोहारिकाव सुपिनन्तचेतनाति लिखितम्। यं पनेत्थ ‘‘सुपिने उपट्ठितं निमित्तञ्हि दुब्बल’’न्ति वुत्तं, तं अनेकन्तं, न च आरम्मणदुब्बलताय चित्तप्पवत्ति दुब्बला अतीतानागतारम्मणाय, पञ्ञत्तारम्मणाय वा अदुब्बलत्ता। तस्मा दुब्बलवत्थुकत्ताति दुब्बलहदयवत्थुकत्ताति नो तक्कोति (वजिर॰ टी॰ पाराजिक २३६-२३७) आचरियो। अवत्थुकताय दुब्बलभावो युज्जतीति चे? न, अवत्थुकाय भावनापभवाय अतिरेकबलवसम्भवतो। भावनाबलसमप्पितञ्हि चित्तं अरूपम्पि समानं अतिभारम्पि करजकायं गहेत्वा एकचित्तक्खणेनेव ब्रह्मलोकम्पि पापेत्वा ठपेति, तप्पटिभागं अनप्पितम्पि कामावचरचित्तं करजकायं आकासे लङ्घनसमत्थं करोति। किं पनेत्थ तं अनुमानकरणं? येन चित्तस्सेव आनुभावोति पञ्ञायेय्य चित्तानुभावेन ठपनलङ्घनादिकिरियाविसेसनिब्बत्तिदस्सनतो। पकतिचित्तसमुट्ठानरूपं विय असंसट्ठत्ता, निक्खमनत्ता च वत्थिसीसं, कटि, कायोति तिधा सुक्कस्स ठानं पकप्पेन्ति आचरिया। सप्पविसं विय तं दट्ठब्बं, न च विसे ठाननियमो, कोधवसेन पस्सन्तस्स होति। एवमस्स न ठाननियमो, रागवसेन उपक्कमन्तस्स होतीति नो तक्कोति आचरियो।&lt;br&gt;&#xA;‘‘दकसोतं अनोतिण्णेपी’’ति इदं ‘‘ओतिण्णमत्ते’’ति इमिना विरुज्झतीति चे, तं दस्सेतुं ‘‘ठानतो पन चुत’’न्तिआदिमाह। तस्सत्थो – निमित्ते उपक्कमं कत्वा सुक्कं ठाना चावेत्वा पुन विप्पटिसारवसेन दकसोतोरोहणं निवारेतुं न सक्का, तथापि अधिवासाधिप्पायेन अधिवासेत्वा अन्तरा दकसोततो उद्धं निवारेतुं असक्कुणेय्यताय ‘‘बहि निक्खन्ते वा’’ति वुत्तं, तस्मा ठाना चुतञ्हि अवस्सं दकसोतं ओतरतीति अट्ठकथाय अधिप्पायो। तस्मा उभयं समेतीति गहेतब्बो।&lt;br&gt;&#xA;एत्थाह – कस्मा इमस्मिं सिक्खापदे ‘‘यो पन भिक्खू’’तिआदिना कारको न निद्दिट्ठोति? वुच्चते – अधिप्पायापेक्खाय भावतो कारको न निद्दिट्ठो तस्स सापेक्खभावदस्सनत्थम्। कथं? कण्डुवनादिअधिप्पायचेतनावसेन चेतेन्तस्स कण्डुवनादिउपक्कमेन उपक्कमन्तस्स मेथुनरागवसेन ऊरुआदीसु दुक्कटवत्थूसु, वणादीसु थुल्लच्चयवत्थूसु च उपक्कमन्तस्स सुक्कविसट्ठिया सतिपि न सङ्घादिसेसो ‘‘अनापत्ति भिक्खु न मोचनाधिप्पायस्सा’’ति (पारा॰ २६३) वचनतो। तस्मा तदत्थदस्सनत्थं इध कारको न निद्दिट्ठो। अञ्ञथा ‘‘यो पन भिक्खु सञ्चेतनिकं सुक्कविसट्ठिं आपज्जेय्य, सङ्घादिसेसो’’ति निद्दिट्ठे कारके ‘‘चेतेति न उपक्कमति मुच्चति, अनापत्ती’’ति (पारा॰ २६२) वुत्तवचनविरोधो। तथा ‘‘सञ्चेतनिकाय सुक्कविसट्ठिया अञ्ञत्र सुपिनन्ता सङ्घादिसेसो’’ति भुम्मे निद्दिट्ठेपि सो एव विरोधो हेत्वत्थनियमसिद्धितो। तस्मा तदुभयम्पि वचनक्कमं अवत्वा ‘‘सञ्चेतनिका सुक्कविसट्ठि अञ्ञत्र सुपिनन्ता सङ्घादिसेसो’’ति वुत्तम्। तत्थ निमित्तत्थे भुम्मवचनाभावतो हेत्वत्थनियमो न कतो होति। तस्मिं अकते सञ्चेतनिका सुक्कविसट्ठि अञ्ञत्र सुपिनन्ता सङ्घादिसेसोति, उपक्कमे असति अनापत्तीति अयमत्थो दीपितो होतीति वेदितब्बम्।&lt;br&gt;&#xA;इमस्मिं सिक्खापदे द्वे आपत्तिसहस्सानि होन्ति। कथं? अत्तनो हत्थादिभेदे अज्झत्तरूपे रागूपत्थम्भनवसेन अङ्गजाते कम्मनियप्पत्ते आरोग्यत्थाय नीलं मोचेन्तस्स एका आपत्ति, अज्झत्तरूपे एव रागूपत्थम्भे पीतकादीनं मोचनवसेन नवाति दस। एवं ‘‘सुखत्थाया’’तिआदीनं नवन्नं वसेनाति रागूपत्थम्भे अज्झत्तरूपवसेन सतम्। एवमेवं वच्चप्पस्साववातउच्चालिङ्गपाणकदट्ठूपत्थम्भेसु च सतं सतं कत्वा सब्बं पञ्चसतम्। यथा अज्झत्तरूपे पञ्चसतं, एवं बहिद्धारूपे वा अज्झत्तबहिद्धारूपे वा आकासे वा कटिं कम्पेन्तोति द्वे सहस्सानि आपत्तियो होन्तीति।&lt;br&gt;&#xA;सुक्कविस्सट्ठिसिक्खापदवण्णना निट्ठिता।&lt;/p&gt;</description>
    </item>
    <item>
      <title>०३ अनियतकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/03_aniyatakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/03_aniyatakaNDam/</guid>
      <description>&lt;p&gt;अनियतकण्डम्&lt;/p&gt;&#xA;&lt;h2 id=&#34;१-पठमनयतसकखपदवणणन&#34;&gt;१. पठमानियतसिक्खापदवण्णना&lt;/h2&gt;&#xA;&lt;p&gt;अनियते आदितोव इदं पकिण्णकम्। सेय्यथिदं – इदं अनियतकण्डं निप्पयोजनं तत्थ अपुब्बाभावतोति चे? न, गरुकलहुकभेदभिन्नापत्तिरोपनारोपनक्कमलक्खणदीपनप्पयोजनतो। एत्थ हि ‘‘सा चे एवं वदेय्य ‘अय्यो मया…पे॰… सो च तं पटिजानाति, आपत्तिया कारेतब्बो’’’तिआदिना (पारा॰ ४४६) आपत्तिया गरुकाय, लहुकाय च आरोपनक्कमलक्खणं, ‘‘न कारेतब्बो’’ति इमिना अनारोपनक्कमलक्खणञ्च दस्सितम्। लक्खणदीपनतो आदिम्हि, अन्ते वा उद्दिसितब्बन्ति चे? न, असम्भवतो। कथं न ताव आदिम्हि सम्भवति, येसमिदं लक्खणं, तेसं सिक्खापदानं अदस्सितत्ता। न अन्ते गरुकमिस्सकत्ता। तस्मा गरुकलहुकानं मज्झे एव उद्दिसितब्बतं अरहति उभयमिस्सकत्ता। या तत्थ पाचित्तियसङ्खाता लहुकापत्ति दस्सिता, सापि गरुकाति कथिता। तेनेवाह ‘‘मेथुनधम्मसन्निस्सितकिलेससङ्खातेन रहस्सादेना’’तिआदि। तस्मा गरुकानं एव अनन्तरं उद्दिट्ठन्तिपि एके। एवं सति पठमानियतमेवालं तावता लक्खणदीपनसिद्धितो, किं दुतियेनाति चे? न, ओकासनियमपच्चयमिच्छागाहनिवारणप्पयोजनतो। ‘‘पटिच्छन्ने आसने अलंकम्मनिये’’ति ओकासनियमतो हि तब्बिपरीते ओकासे इदं लक्खणं न विकप्पितन्ति मिच्छागाहो होति। तंनिवारणतो दुतियानियतम्पि सात्थकमेवाति अधिप्पायो। कस्मा? ओकासभेदतो, रहोभेददीपनतो, रहोनिसज्जस्सादभेददीपनतो। ओकासनियमभावे च रहोनिसज्जस्सादभेदो जातो। द्विन्नं रहोनिसज्जसिक्खापदानं नानात्तजाननञ्च सिया तथा कायसंसग्गभेददीपनतो। नालं कम्मनियेपि हि ओकासे अप्पटिच्छन्ने, पटिच्छन्नेपि वा निसिन्नाय वातपानकवाटच्छिद्दादीहि निक्खन्तकेसादिग्गहणेन कायसंसग्गो लब्भतीति एवमादयोपि नया वित्थारतो वेदितब्बा।&lt;br&gt;&#xA;तत्रिदं मुखमत्तनिदस्सनं – ओकासभेदतोति अलंकम्मनियनालंकम्मनियभेदतो। पटिच्छन्नम्पि हि एकच्चं नालंकम्मनियं वातपानादिना अन्तरितत्ता , उभयप्पटिच्छन्नम्पि एकच्चं नालंकम्मनियं विजानतं अज्झोकासत्ता। रहोभेददीपनतोति एत्थ रहभावसामञ्ञेपि रहो द्विधा पटिच्छन्नापटिच्छन्नभेदतोति अधिप्पायो। रहोनिसज्जस्सादभेददीपनतोति मेथुनस्सादवसेन निसज्जा, दुट्ठुल्लस्सादवसेन निसज्जाति तादिसस्स भेदस्स दीपनतोति अत्थो। ‘‘इध आगतनयत्ता भिक्खुनिपातिमोक्खे इदं कण्डं परिहीनन्ति वेदितब्ब’’न्ति वदन्ति। ‘‘अट्ठुप्पत्तिया तत्थ अनुप्पन्नत्ता’’ति एके, तं अनेकन्तभावदीपनतो अयुत्तम्। सब्बबुद्धकाले हि भिक्खूनं पञ्च, भिक्खुनीनं चत्तारो च उद्देसा सन्ति। पातिमोक्खुद्देसपञ्ञत्तिया असाधारणत्ता तत्थ निद्दिट्ठसङ्घादिसेसपाचित्तियानन्ति एके। तासञ्हि भिक्खुनीनं उब्भजाणुमण्डलिक (पाचि॰ ६५८) -अट्ठवत्थुक (पाचि॰ ६७५) -वसेन कायसंसग्गविसेसो पाराजिकवत्थु, ‘‘हत्थग्गहणं वा सादियेय्य, कायं वा तदत्थाय उपसंहरेय्या’’ति (पाचि॰ ६७५) वचनतो सादियनम्पि, ‘‘सन्तिट्ठेय्य वा’’ति (पाचि॰ ६७५) वचनतो ठानम्पि, ‘‘सङ्केतं वा गच्छेय्या’’ति (पाचि॰ ६७५) वचनतो गमनम्पि, ‘‘छन्नं वा अनुपविसेय्या’’ति (पाचि॰ ६७५) वचनतो पटिच्छन्नट्ठानप्पवेसोपि होति, तथा ‘‘रत्तन्धकारे अप्पदीपे, पटिच्छन्ने ओकासे अज्झोकासे एकेनेका सन्तिट्ठेय्य वा सल्लपेय्य वा’’ति (पाचि॰ ८३९) वचनतो दुट्ठुल्लवाचापि पाचित्तियवत्थुकन्ति कत्वा तासं अञ्ञथा अनियतकण्डस्स अवत्तब्बतापत्तितो न वुत्तन्ति तेसं अधिप्पायो। पकिण्णकम्।&lt;br&gt;&#xA;‘‘देसनावुट्ठानगामिनीनं आपत्तीनं वसेन अलज्जिआदयो लज्जीनं चोदेस्सन्ती’’ति आगतत्ता लज्जिपग्गहत्थाय पतिरूपायपि उपासिकाय वचनेन अकत्वा भिक्खुस्सेव पटिञ्ञाय कातब्बन्ति आपत्तियो पन लक्खणदस्सनत्थं पञ्ञत्तं वित्थारनयमेव गहेत्वा वत्तुं युत्तं ‘‘इमे खो पनायस्मन्तो द्वे अनियता धम्मा’’ति (पारा॰ ४४३) उद्देसदस्सनत्ताति लिखितम्। सोतस्स रहोति एत्थ रहोति वचनसामञ्ञतो वुत्तम्। दुट्ठुल्लसामञ्ञतो दुट्ठुल्लारोचनप्पटिच्छादनसिक्खापदेसु पाराजिकवचनं विय। तस्मा ‘‘चक्खुस्सेव पन रहो ‘रहो’ति इध अधिप्पेतो’’ति वुत्तम्। कथं पञ्ञायतीति चे? ‘‘मातुगामो नाम…पे॰… अन्तमसो तदहुजातापि दारिका’’ति (पारा॰ ४४५) वुत्तत्ता दुट्ठुल्लोभासनं इध नाधिप्पेतन्ति दीपितमेवाति। अन्तोद्वादसहत्थेपीति पि-सद्देन अपिहितकवाटस्स गब्भस्स द्वारे निसिन्नोपीति अत्थो। अचेलकवग्गे रहोपटिच्छन्नासनसिक्खापदे (पाचि॰ २८८) ‘‘यो कोचि विञ्ञू पुरिसो दुतियो होती’’ति इमस्स अनुरूपतो ‘‘इत्थीनं पन सतम्पि अनापत्तिं न करोतियेवा’’ति वुत्तम्। ‘‘अलंकम्मनियेति सक्का होति मेथुनं धम्मं पटिसेवितु’’न्ति (पारा॰ ४४५) विभङ्गे वचनतो रहोनिसज्जस्सादो चेत्थ मेथुनधम्मसन्निस्सितकिलेसो, न दुतिये विय दुट्ठुल्लवाचस्सादकिलेसो। तस्मा च पञ्ञायति सोतस्स रहो नाधिप्पेतोति।&lt;br&gt;&#xA;तिण्णं धम्मानं अञ्ञतरेन वदेय्याति रहोनिसज्जसिक्खापदवसेन निसिन्नस्स तस्सानुसारेन पाचित्तियमेव अवत्वा पाराजिकसङ्घादिसेसायपि आपत्तिया भेददस्सनत्थं वुत्तम्। पुन आपत्तिप्पटिजाननं अवत्वा कस्मा ‘‘निसज्जं भिक्खु पटिजानमानो’’ति वत्थुप्पटिजाननं वुत्तन्ति? वुच्चते – आपत्तिया चोदिते विनयधरेन ‘‘किस्मिं वत्थुस्मि’’न्ति पुच्छिते चुदितकेन ‘‘इमस्मिं वत्थुस्मि’’न्ति वुत्ते विनयधरेन ‘‘ईदिसं नाम अकासी’’ति पुच्छिते सो वत्थुं पटिजानमानोव कारेतब्बोति दस्सनत्थं ‘‘निसज्जं भिक्खु पटिजानमानो’’ति वुत्तम्। यदि एवं निसज्जं पटिजानमानोपि आपत्तियाव कारेतब्बोति? अनुरूपमेव। एवं पन गहेतब्बं – तिण्णम्पि आपत्तीनं वत्थूनि अग्गहेत्वा इध सिक्खापदवसेन निसज्जमेव वुत्तम्। तस्मिं गहितेपि हि आपत्ति गहिताव होतीति। येन वा साति एत्थ वा-सद्दो ‘‘तेन सो भिक्खु कारेतब्बो वा’’ति योजेतब्बो। सो च विकप्पत्थो। तस्मा ‘‘कारेतब्बो वा पटिजानमानो, न वा कारेतब्बो अप्पटिजानमानो’’ति अत्थो। तेन वुत्तं ‘‘पटिजानमानो वा’’तिआदि। रहोनिसज्जसिक्खापदवसेन निसज्जपच्चया आपत्तिया वुत्तत्ता सेसेसुपि सेससिक्खापदवसेन आपत्ति गहेतब्बा। ‘‘समुट्ठानादीनि पठमपाराजिकसदिसानेवा’’ति वुत्तत्ता इध दुट्ठुल्लोभासनस्स अनधिप्पेतभावो वेदितब्बो।&lt;br&gt;&#xA;पठमानियतसिक्खापदवण्णना निट्ठिता।&lt;/p&gt;</description>
    </item>
    <item>
      <title>०४ निस्सग्गियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/04_nissaggiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/04_nissaggiyakaNDam/</guid>
      <description>&lt;p&gt;निस्सग्गियकण्डम्&lt;br&gt;&#xA;१. चीवरवग्गो&lt;/p&gt;&#xA;&lt;h2 id=&#34;१-कथनसकखपदवणणन&#34;&gt;१. कथिनसिक्खापदवण्णना&lt;/h2&gt;&#xA;&lt;p&gt;निस्सग्गियकण्डे तिण्णं कथिनसिक्खापदानं, वस्सिकसाटिकअच्चेकचीवरसासङ्कसिक्खापदानञ्च एकदेसनाय तथाकिण्णापत्तिक्खन्धाव वेदितब्बा –&lt;br&gt;&#xA;कथिनं यस्स चत्तारो, सहजा समयद्वयम्।&lt;br&gt;&#xA;छन्नं सिक्खापदानञ्च, एकदेसविनिच्छयो॥&lt;br&gt;&#xA;तत्थ कथिनन्ति ‘‘सङ्घस्स अनुमोदनाय, गणस्स अनुमोदनाय, पुग्गलस्स अत्थारा सङ्घस्स अत्थतं होति कथिन’’न्ति (परि॰ ४१४) वचनतो तेसंयेव अनुमोदनादिधम्मानं सङ्गहो कथिनं नाम। यथाह ‘‘कथिनं जानितब्बन्ति तेसञ्ञेव धम्मानं सङ्गहो समवायो नामं नामकम्म’’न्तिआदि (परि॰ ४१२)। तस्मा कथिनन्ति इदं बहूसु धम्मेसु नाममत्तं, न परमत्थतो एको धम्मो। को पनस्स अत्थारोति? तदेकदेसोव खीरस्स धारा विय। यथा चाह ‘‘अत्थारो एकेन धम्मेन सङ्गहितो वचीभेदेना’’ति। सहजा नाम अट्ठ मातिका, द्वे पलिबोधा, पञ्चानिसंसाति इमे पन्नरस धम्मा। समयद्वयं नाम कथिनत्थारसमयो, चीवरसमयो चाति। तत्थ कथिनत्थारसमयो वस्सानस्स पच्छिमो मासो। चीवरसमयो नाम अनत्थते कथिने अयं कत्तिकमासो, अत्थते चत्तारो हेमन्तिका चाति पञ्च मासा।&lt;br&gt;&#xA;तत्थ अट्ठ मातिका नाम पक्कमनन्तिकादयो। ता सब्बापि अत्थारेन एकतो उप्पज्जन्ति नाम। तब्भावभाविताय अत्थारे सति उद्धारो सम्भवति। तत्थ कथिनत्थारेन एकुप्पादा एकनिरोधा अन्तरुब्भारो सहुब्भारो, अवसेसा कथिनुब्भारा एकुप्पादा, नानानिरोधा च। तत्थ एकनिरोधाति अत्थारेन सह निरोधा, अन्तरुब्भारसहुब्भारानं उद्धाराभावो एकक्खणे होतीति अत्थो। सेसा नाना निरुज्झन्ति नाम। तेसु हि उद्धारभावं पत्तेसुपि अत्थारो तिट्ठति एवाति अट्ठकथायं अत्थविभावना। सचे अत्थते कथिने भिक्खुस्मिं सापेक्खे तम्हा आवासा पक्कमन्ते सङ्घो अन्तरुब्भारं करोति, तस्स भिक्खुनो पठममेव मूलावासे निट्ठितचीवरपलिबोधाभावेपि सति अन्तरुब्भारे पलिबोधो छिज्जति सतिपि सापेक्खताय सउस्साहत्ता। इमिना परियायेन पक्कमनन्तिको कथिनुद्धारो अत्थारेन एकुप्पादो नानानिरोधो होति। तथा अन्तरुब्भारे सति सुणन्तस्सापि याव चीवरनिट्ठानं न गच्छति, ताव परिहारसम्भवतो निट्ठानन्तिको। याव सन्निट्ठानं न गच्छति, ताव परिहारसम्भवतो सन्निट्ठानन्तिको। याव न नस्सति, ताव परिहारसम्भवतो नासनन्तिको। याव न सुणाति, ताव परिहारसम्भवतो सवनन्तिको। याव चीवरासा न छिज्जति, ताव परिहारसम्भवतो आसावच्छेदिको। याव सीमं नातिक्कमति, ताव परिहारसम्भवतो सीमातिक्कन्तिको। अत्थारेन एकुप्पादो नानानिरोधो होतीति वेदितब्बो।&lt;br&gt;&#xA;तत्थ अन्तरुब्भारसहुब्भारा द्वे अन्तोसीमायं एव सम्भवन्ति, न बहिसीमायम्। पक्कमनसवनसीमातिक्कन्तिका बहिसीमायमेव सम्भवन्ति, न अन्तोसीमायम्। निट्ठानसअआट्ठानासावच्छेदिका अन्तोसीमायञ्चेव बहिसीमायञ्च। अन्तरुब्भारो सङ्घायत्तो, पक्कमननिट्ठानसन्निट्ठानसीमातिक्कन्तिका पुग्गलाधीना, सेसा तदुभयविपरीता।&lt;br&gt;&#xA;तत्थ ‘‘निट्ठितचीवरस्मि’’न्ति इमिना चीवरपलिबोधाभावमेव दीपेति। न आवासपलिबोधाभावम्। ‘‘उब्भतस्मिं कथिने’’ति इमिना उभयपलिबोधाभावं दीपेति, तस्मा उभयपलिबोधाभावदीपनत्थं तदेव वत्तब्बन्ति चे? न, विसेसत्ता। कथं? कामञ्चेतं तस्मा ‘‘उब्भतस्मिं कथिने’’ति केसञ्चि कथिनुद्धारानं नानानिरोधत्ता, सङ्घपुग्गलाधीनानधीनत्ता च अन्तोबहिउभयसीमासु नियमानियमतो च उब्भतस्मिं कथिने सङ्घस्स, न पुग्गलस्स उब्भतं होति, तथापि ‘‘उब्भतस्मिं कथिने’’ति इदं सामञ्ञवचनम्। तस्मा ‘‘निट्ठितचीवरस्मि’’न्ति इमिना नियमेति।&lt;br&gt;&#xA;किं वुत्तं होति – सङ्घस्स अन्तरुब्भारेन उब्भतस्मिं कथिने अच्छिन्नचीवरपलिबोधो बहिसीमागतो पच्छा गन्त्वा अत्तनो सीमागतो अनिट्ठितचीवरो आनिसंसं लभति एवाति कत्वा ‘‘निट्ठितचीवरस्मि’’न्ति वुत्तन्ति वेदितब्बम्। तत्थ आवासपलिबोधो नाम वसति वा तस्मिं आवासे, सापेक्खो वा पक्कमति। चीवरपलिबोधो नाम चीवरं अकतं विप्पकतं, चीवरासानुपच्छिन्ना, तब्बिपरीतेन अपलिबोधो वेदितब्बो। तत्थ अनत्थतकथिनानं चीवरकालसमये नियमतो चत्तारो आनिसंसा लब्भन्ति, असमादानचारो अनियमतो। तेन सासङ्कसिक्खापदं वुत्तम्। कथं चत्तारो नियताति चे? ‘‘चीवरकालसमयो नाम अनत्थते कथिने वस्सानस्स पच्छिमो मासो’’ति (पारा॰ ६४९) वचनतो अनत्थतकथिनानं तस्मिं मासे यावदत्थचीवरं सिद्धं, तथा ततियकथिनसिक्खापदे (पारा॰ ४९७ आदयो) अकालचीवरं नाम पिट्ठिसमयतो पट्ठाय तं पटिग्गहेत्वा सङ्घतो लभितब्बं चे, याव चीवरकालसमयं निक्खिपित्वा भाजेत्वा गहेतब्बम्। पुग्गलिकं चे, वस्सानस्स छट्ठपक्खस्स पञ्चमितो पट्ठाय याव चीवरकालसमयं अनधिट्ठितं अविकप्पितं वट्टति अच्चेकचीवरसिक्खापदेन अनुञ्ञातत्ता, न ततो परम्। तदा उप्पन्नचीवरस्स पटिसिद्धत्ता पठमकथिनेन। तत्थ अट्ठकथायं वुत्तनयो सङ्घिकं सन्धाय, तथा पोराणगण्ठिपदे चाति वेदितब्बम्।&lt;br&gt;&#xA;पठमकथिने (पारा॰ ४५९ आदयो) पठमपञ्ञत्तिया, अविसेसेन वा एकादसमे दिवसे आपत्ति। वस्सानस्स हि अन्तोनिवारणत्थं अट्ठकथाय ‘‘निट्ठितचीवरस्मिं भिक्खुना उब्भतस्मिं कथिने’’ति (पारा॰ ४६२ आदयो) वुत्तम्। एसेव नयो दुतिये, ततिये च। तेन चीवरकालतो पुरे वा अन्तो वा उप्पन्नं चीवरकालतो उद्धं एकदिवसम्पि परिहारं न लभति। यदि लभेय्य, अच्चेकचीवरसिक्खापदविरोधो। ‘‘याव चीवरकालसमयं निक्खिपितब्बं, ततो चे उत्तरि निक्खिपेय्य, निस्सग्गिय’’न्ति (पारा॰ ६४८) हि तत्थ वुत्तम्। वस्सावासिकभावेन सङ्घतो लद्धं वुट्ठवस्सत्ता अत्तनो सन्तकभूतं अच्चेकचीवरं चीवरकालसमयं अतिक्कामयतो एव आपत्ति, न अच्चेकचीवरकालं अतिक्कामयतो आपत्तीति। ‘‘अनत्थते कथिने एकादसमासे उप्पन्न’’न्ति (पारा॰ ५००) वचनतो यो च तत्थ चीवरुप्पादो, सो च नेसं भविस्सतीति सिद्धं, अनामन्तचारगणभोजनसिक्खापदे ‘‘अञ्ञत्र समया’’ति (पाचि॰ २२२ आदयो) वुत्तत्ता सेसद्वयं सिद्धमेव। तस्मा ‘‘कालेपि आदिस्स दिन्नं, एतं अकालचीवर’’न्ति (पारा॰ ५००) वचनतो आदिस्स दिन्नचीवरं परिहारं न लभति।&lt;br&gt;&#xA;अपरकत्तिकायमेव वा उब्भतस्मिं कथिने लभति, एवं ‘‘उब्भतस्मिं कथिने’’ति वुत्तत्ताति चे? न वत्तब्बम्। छ ठानानि हि सापेक्खताय वुत्तानि । दुट्ठदोसद्वये अधिकरणचतुत्थं, पठमानियते सोतस्स रहो, ततियकथिने आदिस्स दिन्नं चीवरं, अच्चेकचीवरसिक्खापदे ‘‘सञ्ञाणं कत्वा निक्खिपितब्ब’’न्ति पदं, दुट्ठुल्लारोचनप्पटिच्छादनद्वये अधिकरणं, पाराजिकवचनञ्च, तीसु कथिनसिक्खापदेसु ‘‘अट्ठन्नं मातिकानं अञ्ञतराया’’ति वचनन्ति। तत्थ आदिस्स दिन्नं चीवरं सङ्घिकं भाजितब्बचीवरं सन्धाय वुत्तं, न पुग्गलिकम्। सञ्ञाणं कत्वा निक्खिपितब्बन्ति वस्सावासिकचीवरं सन्धाय वुत्तम्। अवुट्ठवस्सेन पच्छा दातब्बत्ता सञ्ञाणं कातब्बं, न ञातिप्पवारिततो लद्धं पुग्गलिकं सन्धाय। तस्मा दुविधं अच्चेकचीवरं सङ्घे निन्नं, पुग्गले निन्नञ्चाति सिद्धम्। तत्थ सङ्घे परिणतं अच्चेकचीवरं वस्सूपनायिकदिवसतो पट्ठाय, पिट्ठिसमयतो पट्ठाय वा याव पवारणा निक्खिपितुं वट्टति एव सङ्घिकत्ता, पुग्गलिकम्पि ‘‘वस्संवुट्ठकाले गण्हथा’’ति दिन्नत्ता। तादिसञ्हि याव वस्संवुट्ठो न होति, ताव तस्सेव दायकस्स सन्तकं होति। एत्तको विसेसहेतु।&lt;br&gt;&#xA;‘‘अनच्चेकचीवरे अनच्चेकचीवरसञ्ञी चीवरकालसमयं अतिक्कामेति, अनापत्ती’’ति वचनतो अच्चेकचीवरकस्सेव सो अपराधो। येन ‘‘विरोधो’’ति वचनं दस्सेय्याति न विनये विसेसहेतु परियेसितब्बो। बुद्धविसयत्ता पमाणन्ति चे? न, यदि एवं एत्थ अत्तनो सन्तकभूतम्पि अच्चेकचीवरं सञ्ञाणं कत्वा निक्खिपितब्बमेव, न अधिट्ठातब्बं न विकप्पेतब्बं न विस्सज्जेतब्बम्। ततो ‘‘अनापत्ति, अन्तोसमये अधिट्ठेति विकप्पेति विस्सज्जेती’’तिआदिवचनविरोधो (पारा॰ ६५१) अधिवासेतब्बो सिया। तथा ‘‘वस्सानस्स पच्छिमे मासे कथिनुद्धारे कते तस्मिं मासे अत्थते कथिने कथिनुद्धारदिवसं अतिक्कामेति, निस्सग्गियं होती’’ति वचनतो निस्सग्गियं होतीति अयम्पि अत्थविरोधो अधिवासेतब्बो सिया। तस्मिञ्च ‘‘अनच्चेकचीवरे अनापत्ती’’ति वुत्तं, तञ्च अनधिट्ठितं अविकप्पितमेवाति एत्तको विसेसहेतु। अतिरेकचीवरञ्चेतं पठमसिक्खापदेनापत्ति, इतरं चे अनापत्तियेवाति इमस्स अत्थस्स अयं भगवतो विसेसहेतु। तथा अतिरेकदसाहानागतायेव कत्तिकपुण्णमाय सङ्घस्स वस्सावासिकत्थं अच्चेकचीवरं विय ददमानं न गहेतब्बं, दसाहानागताय एव गहेतब्बन्ति एत्तको विसेसहेतु। ततो अट्ठकथानयविरोधो च अधिवासेतब्बो सिया। तत्थ ‘‘अधिट्ठिततो पट्ठाय उप्पन्नं अच्चेकचीवरं न होती’’ति वत्वा अञ्ञथा नयो दस्सितो। पोराणगण्ठिपदे सो च नयो सङ्घिकं उपादाय वुत्तत्ता न विरुज्झतीति नेव सो च पटिक्खित्तो। यथा अनच्चेकचीवरं छट्ठितो पट्ठाय उप्पन्नं अतिरेकदसाहानागतायपि पटिग्गहेतब्बं, पटिग्गहेत्वा चीवरकालसमयं अतिक्कामयतोपि अनापत्तीति अयम्पि नयो अधिवासेतब्बो सिया। ततो पठमकथिनविरोधो। दसाहानागताय एव पटिग्गहेतब्बं, पटिग्गहेत्वा चीवरकालसमयं अतिक्कामयतो अनापत्तीति चे, तं द्वे दसाहे लभतीति एत्तको विसेसहेतु।&lt;br&gt;&#xA;अन्तरा अनापत्तिक्खेत्तचीवरकालप्पविट्ठत्ता अधिट्ठहित्वा पच्चुद्धटं विय तं पुनपि दसाहे लभतीति चे? न, कालप्पवेसो अधिट्ठानं विय होतीति चे? न, ‘‘वस्सिकसाटिकं वस्सानं चातुमासं अधिट्ठातुं, ततो परं विकप्पेतु’’न्ति वचनविरोधं कत्वा, ततो परं दसाहं अविकप्पेन्तस्सापि अनापत्ति सिया। अपिच यं वुत्तं अट्ठकथायं ‘‘वस्सिकसाटिका अन्तोवस्से लद्धा चेव निट्ठिता च, अन्तोदसाहे अधिट्ठातब्बा, दसाहातिक्कमे निट्ठिता, तदहेव अधिट्ठातब्बा, दसाहे अप्पहोन्ते चीवरकालं नातिक्कामेतब्बा’’ति (पारा॰ अट्ठ॰ २.६३०)। तेन आपत्तितो न मुच्चेय्य। कालप्पवेसो हि अधिट्ठानपरियायो न जातोति। एत्तावता यथावुत्तो अत्थविकप्पो पाळिनयेनेव पतिट्ठापितो होति।&lt;br&gt;&#xA;अपिचेत्थ यं वुत्तं अट्ठकथायं ‘‘दसाहे अप्पहोन्ते चीवरकालं नातिक्कामेतब्बा’’ति, तत्थपि चीवरकाले उप्पन्नं, दसाहे अप्पहोन्ते चस्स करणं नत्थि, तं अच्चेकचीवरं अकालचीवरमिव चीवरकालं नातिक्कामेतब्बन्ति सिद्धमेतम्। पाळितो च तञ्चे अन्तोकाले उप्पज्जति, दसाहे अप्पहोन्तेपि उप्पज्जति, एवं उप्पन्नं अच्चेकचीवरं अच्चेकचीवरमेव न होति। न हि तं कालविसेसवसेन अच्चेकचीवरसङ्खं गच्छति। वुत्तञ्हेतं ‘‘अच्चेकचीवरं नाम सेनाय वा गन्तुकामो होति, पवासं वा गन्तुकामो होति, गिलानो वा होति, गब्भिनी वा होति , अस्सद्धस्स वा सद्धा उप्पन्ना होति…पे॰… ‘वस्सावासिकं दस्सामी’ति एवं आरोचितं, एतं अच्चेकचीवरं नामा’’ति (पारा॰ ६४९)। तस्मा यथा तं चीवरं नातिक्कामेतब्बं, तथा अनच्चेकचीवरम्पीति सिद्धं होति। तेन वुत्तं अट्ठकथायं ‘‘दसाहे अप्पहोन्ते चीवरकालं नातिक्कामेतब्बा’’ति। अपिच यदि एवं तं अच्चेकचीवरसिक्खापदमेव अच्चेकचीवरं चीवरकालं नातिक्कामेतब्बन्ति इमस्स पन अत्थविसेसस्स दस्सनत्थं भगवता पञ्ञत्तम्।&lt;br&gt;&#xA;महाअट्ठकथायं पन तं एवं वुत्तं – कामञ्चेदं ‘‘दसाहपरमं अतिरेकचीवरं धारेतब्ब’’न्ति इमिना सिद्धं, अट्ठुप्पत्तिवसेन पन अपुब्बं विय अत्थं दस्सेत्वा सिक्खापदं ठपितन्ति अत्थविसेसदीपनपयोजनतो। तस्मा तं तस्स अत्थविसेसदस्सनत्थं वुत्तन्ति सिद्धमेव। तस्मापि वेदितब्बमेव यं किञ्चि चीवरं चीवरकालसमयं नातिक्कामेतब्बन्ति। अपिच यं वुत्तं अट्ठकथायं ‘‘छट्ठितो पट्ठाय पन उप्पन्नं अनच्चेकचीवरम्पि पच्चुद्धारेत्वा ठपितचीवरम्पि एतं परिहारं लभती’’ति (पारा॰ अट्ठ॰ २.६४६-६४९)। तेन ‘‘अनच्चेकचीवरे अनच्चेकचीवरसञ्ञी चीवरकालसमयं अतिक्कामेति, अनापत्ती’’ति (पारा॰ ६५०) इमिनापि अनच्चेकचीवरस्सापि अच्चेकचीवरपरिहारलाभं दीपेतीति।&lt;br&gt;&#xA;एत्तावता यथावुत्तो दुतियो अत्थविकप्पो पाळिनयेन, अट्ठकथानयेन च पतिट्ठापितो होति। एवं ताव पकिण्णकाय अधिकथा परतो पाठतो वित्थारिता होतीति अपकिण्णकम्।&lt;br&gt;&#xA;चीवरपलिबोधो, आवासपलिबोधो चाति द्वे पलिबोधा। तेसु एकपलिबोधेपि सति अनामन्तचारादिआनिसंसं लभति, तं इध नत्थीति दस्सेतुं ‘‘निट्ठितचीवरस्मिं भिक्खुना उब्भतस्मिं कथिने’’ति वुत्तम्। तस्मा एव ‘‘अत्थतकथिनस्स हि भिक्खुनो’’तिआदि वुत्तम्। कथिनत्थारारहस्साति एत्थ ‘‘अट्ठहि अङ्गेहि समन्नागतो पुग्गलो भब्बो कथिनं अत्थरितुं – पुब्बकरणं जानाति, पच्चुद्धारं जानाति, अधिट्ठानं जानाति, अत्थारं जानाति, मातिकं जानाति, पलिबोधं जानाति, उद्धारं जानाति, आनिसंसं जानाती’’ति (परि॰ ४०९) वचनतो इमेहि अट्ठहि अङ्गेहि समन्नागतो पुग्गलो कथिनत्थारारहो नाम। पुब्बकरणं नाम धोवनविचारणच्छेदनसिब्बनरजनकप्पकरणम्।&lt;br&gt;&#xA;‘‘चीवरं नाम खोम’’न्तिआदिना पाळिवसेन जातिञ्च पमाणञ्च दस्सेत्वा इदानि अतिरेकचीवरं दस्सेतुं ‘‘यं पन वुत्तं अधिट्ठितविकप्पितेसू’’तिआदि वुत्तम्। ठपितट्ठानं सल्लक्खेत्वा’’ति वुत्तेपि यस्मिं ठाने यं ठपितं, तस्मिं तं पच्छा होतु वा, मा वा, अधिट्ठानं रुहतेव। पुरे पच्छा ठपनट्ठानं न पमाणम्।&lt;br&gt;&#xA;अन्तिमवत्थुं अज्झापन्नस्स भिक्खुभावपरिच्चागवसेन सेतवत्थनिवासनं वा कासावचजनं वा हीनायावत्तनम्।&lt;br&gt;&#xA;एकादसमे अरुणुग्गमनेति अन्तिमं ठपेत्वा ततो पुरिमतरस्मिन्ति अत्थो वेदितब्बो। तत्थ अन्तिमं नाम अपरकत्तिकाय पठमारुणुग्गमनम्। तञ्हि कालत्ता निस्सग्गियं न करोति। इध ‘‘निट्ठितचीवरस्मिं भिक्खुना’’ति करणवचनं निदानानपेक्खं निदाने करणाभावतो। तस्मा एव ‘‘दसाहपरम’’न्ति अयमेत्थ अनुपञ्ञत्तीति वुत्तम्। ‘‘अनुजानामि, भिक्खवे, तिचीवरं अधिट्ठातुं न विकप्पेतु’’न्तिआदि (महाव॰ ३५८) वचनतो च इध ‘‘विकप्पेती’’ति अविसेसेन वुत्तवचनं विरुद्धं विय दिस्सति, न च विरुद्धं तथागता भासन्ति, तस्मा एवमस्स अत्थो वेदितब्बो – तिचीवरं तिचीवरसङ्खेपेन परिहारतो अधिट्ठातुमेव अनुजानामि, न विकप्पेतुम्। वस्सिकसाटिकं पन चतुमासतो परं विकप्पेतुमेव, न अधिट्ठातुन्ति। एवञ्च पन सति यो तिचीवरे एकेन चीवरेन विप्पवसितुकामो होति, तस्स तिचीवराधिट्ठानं पच्चुद्धरित्वा विप्पवाससुखत्थं विकप्पनाय ओकासो दिन्नो होति, दसाहातिक्कमे च अनापत्तीति। एतेन उपायेन सब्बत्थ विकप्पनाय अपटिसिद्धभावो वेदितब्बोति लिखितम्।&lt;br&gt;&#xA;इमस्स पन सिक्खापदस्स अयं सङ्खेपविनिच्छयो – अनत्थते कथिने हेमन्तानं पठमदिवसतो पट्ठाय, अत्थते कथिने गिम्हानं पठमदिवसतो पट्ठाय उप्पन्नचीवरं सन्धाय ‘‘निट्ठितचीवरस्मि’’न्तिआदि वुत्तम्। एत्थाह – ‘‘रजकेहि धोवापेत्वा सेतकं कारापेन्तस्सापि अधिट्ठानं अधिट्ठानमेवा’’ति (पारा॰ अट्ठ॰ २.४६५) वचनतो अरजितेपि अधिट्ठानं रुहतीति। तेन सूचिकम्मं कत्वा रजित्वा कप्पबिन्दुं दत्वा अधिट्ठातब्बन्ति नियमो कातब्बो, न कातब्बोति? कत्तब्बोव। पत्तो विय अधिट्ठितो यथा पुन सेतभावं वा तम्बभावं वा पत्तो अधिट्ठानं न विजहति, न च पन तादिसो यं अधिट्ठानं उपगच्छति, एवमेतं दट्ठब्बन्ति। ‘‘स्वे कथिनं उद्धरिस्सती’’ति लद्धचीवरं सचे अज्जेव न अधिट्ठाति, अरुणुग्गमने एव निस्सग्गियं होति। कस्मा? ‘‘निट्ठितचीवरस्मि’’न्तिआदिना (पारा॰ ४६२-४६३;) सिक्खापदस्स वुत्तत्ता। कथिनब्भन्तरे दसाहतो उत्तरिपि परिहारं लभति, कथिनतो पन पच्छा एकदिवसम्पि न लभति। यथा किं – यथा अत्थतकथिनो सङ्घो तिचीवरं अत्थतदिवसतो पट्ठाय याव उब्भारा आनिसंसं लभति, न ततो परं, एवं अत्थतदिवसतो पट्ठाय याव उब्भारा लभति, उद्धते पन कथिने एकदिवसम्पि न लभति। एत्थाह – उब्भतदिवसतो पट्ठाय पुन दसाहं लभतीति? न, कस्मा? ‘‘अनुजानामि, भिक्खवे, दसाहपरमं अतिरेकचीवरं धारेतु’’न्ति वचनतो। कथिनब्भन्तरेपि एकादसे अरुणुग्गमने निस्सग्गियन्ति आपन्नम्। तं पन अतिप्पसङ्गं निवारेतुं ‘‘निट्ठितचीवरस्मि’’न्तिआदि वुत्तं, न कथिनदिवसानि अदिवसानीति दीपनत्थम्। अयमत्थो तत्थ तत्थ आविभविस्सति। अथ वा वस्सिकसाटिका अनतिरित्तप्पमाणा नामं गहेत्वा वुत्तनयेनेव चत्तारो वस्सिके मासे अधिट्ठातब्बा, ततो परं पच्चुद्धरित्वा विकप्पेतब्बाति वुत्तम्। एत्थ ‘‘पच्चुद्धरित्वा’’ति वचने उपोसथदिवसे एव पच्चुद्धरित्वा विकप्पेत्वा ठपितं होति, ततो परं हेमन्तस्स पठमदिवसतो पट्ठाय पच्चुद्धरणाभावा। एवं कथिनब्भन्तरे उप्पन्नचीवरम्पि वेदितब्बन्ति लिखितम्।&lt;br&gt;&#xA;कथिनसिक्खापदवण्णना निट्ठिता।&lt;/p&gt;</description>
    </item>
    <item>
      <title>०५ पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/05_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/05_pAchittiyakaNDam/</guid>
      <description>&lt;p&gt;पाचित्तियकण्डम्&lt;br&gt;&#xA;४. भोजनवग्गो&lt;/p&gt;&#xA;&lt;h2 id=&#34;२-गणभजनसकखपदवणणन&#34;&gt;२. गणभोजनसिक्खापदवण्णना&lt;/h2&gt;&#xA;&lt;p&gt;देवदत्तो काले विञ्ञापेत्वा भुञ्जति, तप्पच्चया भगवता ‘‘गणभोजने पाचित्तिय’’न्ति (पाचि॰ २०९) सिक्खापदं पञ्ञत्तम्। पदभाजने पन ‘‘निमन्तिता भुञ्जन्ती’’ति (पाचि॰ २१८) निमन्तनमेव गहेत्वा विभत्तम्। अन्धकट्ठकथायं पन वत्थुवसेन विञ्ञत्तिया याचनम्पि वुत्तन्ति लिखितम्। कस्मा? परिवारे एव ‘‘गणभोजनं द्वीहाकारेहि पसवति विञ्ञत्तितो वा निमन्तनतो वा’’ति (परि॰ ३२२) वुत्तत्ता। तस्मा अट्ठुप्पत्तियंयेव पाकटत्ता पदभाजने न वुत्तन्ति वेदितब्बम्। ‘‘‘एकतो गण्हन्ती’ति च गहितभत्तापि अञ्ञे याव गण्हन्ति, ताव चे तिट्ठन्ति, एकतो गण्हन्ति एव नामा’’ति च, ‘‘यो कोचि पब्बजितोति सहधम्मिकेसु, तित्थियेसु वाति अत्थो’’ति च, ‘‘समयाभावोति सत्तन्नं अनापत्तिसमयानं अभावो’’ति च, ‘‘समयलद्धकेन सह चत्तारो होन्ती’’ति च, ‘‘समयलद्धको सयमेव मुच्चति, सेसानं गणपूरकत्ता आपत्तिकरो होती’’ति च लिखितम्।&lt;br&gt;&#xA;एत्थाह – ‘‘पटिग्गहणमेव हेत्थ पमाण’’न्ति वुत्तं, अथ कस्मा पाळियं ‘‘गणभोजनं नाम यत्थ चत्तारो…पे॰… भुञ्जन्ती’’ति (पाचि॰ २१८) वुत्तन्ति? वुच्चते – तत्थ ‘‘भुञ्जन्ती’’ति पटिग्गहणनियमवचनम्। न हि अप्पटिग्गहितकं भिक्खू भुञ्जन्तीति।&lt;br&gt;&#xA;गणभोजनसिक्खापदवण्णना निट्ठिता।&lt;/p&gt;</description>
    </item>
    <item>
      <title>०६ पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/06_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/06_pATidesanIyakaNDam/</guid>
      <description>&lt;p&gt;पाटिदेसनीयकण्डम्&lt;/p&gt;&#xA;&lt;h2 id=&#34;१-पठमपटदसनयसकखपदवणणन&#34;&gt;१. पठमपाटिदेसनीयसिक्खापदवण्णना&lt;/h2&gt;&#xA;&lt;p&gt;यामकालिकादीसु आहारत्थाय एव दुक्कटम्। तम्पि आमिसेन असम्भिन्नरसे, सम्भिन्ने पन एकरसे पाटिदेसनीयमेव।&lt;br&gt;&#xA;पठमपाटिदेसनीयसिक्खापदवण्णना निट्ठिता।&lt;/p&gt;&#xA;&lt;h2 id=&#34;२-दतयपटदसनयसकखपदवणणन&#34;&gt;२. दुतियपाटिदेसनीयसिक्खापदवण्णना&lt;/h2&gt;&#xA;&lt;p&gt;‘‘समुट्ठानादीनि कथिनसदिसानि, इदं पन किरियाकिरिय’’न्ति पाठो।&lt;br&gt;&#xA;दुतियपाटिदेसनीयसिक्खापदवण्णना निट्ठिता।&lt;/p&gt;&#xA;&lt;h2 id=&#34;४-चततथपटदसनयसकखपदवणणन&#34;&gt;४. चतुत्थपाटिदेसनीयसिक्खापदवण्णना&lt;/h2&gt;&#xA;&lt;p&gt;आरामे वा आरामूपचारे वा पटिग्गहेत्वा अज्झोहरन्तस्साति आरामे वा आरामूपचारे वा पटिग्गहेत्वा आरामे वा आरामूपचारे वा अज्झोहरन्तस्साति अत्थो।&lt;br&gt;&#xA;बहारामे पटिग्गहितं अज्झारामे भुञ्जन्तस्स अनापत्ति। अङ्गेसु च ‘‘अज्झारामे वा आरामूपचारे वा पटिग्गहण’’न्ति गहेतब्बम्। अज्झारामे हि दस्सिते आरामूपचारं दस्सितमेवाति। ‘‘समुट्ठानादीनि कथिनसदिसानि, इदं पन किरियाकिरिय’’न्ति पाठो।&lt;br&gt;&#xA;चतुत्थपाटिदेसनीयसिक्खापदवण्णना निट्ठिता।&lt;br&gt;&#xA;पाटिदेसनीयवण्णना निट्ठिता।&lt;/p&gt;</description>
    </item>
    <item>
      <title>०७ सेखियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/07_sekhiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/07_sekhiyakaNDam/</guid>
      <description>&lt;p&gt;सेखियकण्डम्&lt;br&gt;&#xA;सेखियेसु सतिपि वीतिक्कमे अनादरियापेक्खस्सेव आपत्तीति दस्सनत्थं कारको न वुत्तो। अयञ्हि विनयधम्मता, यदिदं सापेक्खे कारकनिद्देसो, सो वुत्तनियमे विधि, भुम्मकरणञ्च। अट्ठङ्गुलाधिकम्पि ओतारेत्वा निवासेतुं वट्टति। ततो परं ओतारेन्तस्स दुक्कटन्ति महाअट्ठकथायं वुत्तम्। आरामे वाति बुद्धुपट्ठानादिकाले। पारुपितब्बन्ति उत्तरासङ्गकिच्चवसेन वुत्तम्।&lt;br&gt;&#xA;ठत्वाति एत्थ गच्छन्तोपि परिस्सयाभावं ओलोकेतुं लभतियेवाति (वजिर॰ टी॰ पाचित्तिय ५८२) लिखितम्। यथा वासूपगतस्स अन्तरघरे कायं विवरित्वा निसीदितुं वट्टति, तथा तस्स सन्तिके गन्तुकामस्सपि कायबन्धनं अबन्धित्वा सङ्घाटिं अपारुपित्वा गामप्पवेसनमनारोचेत्वा यथाकामं गन्तुं वट्टति। तस्मा अद्धानमग्गगमनकाले एको भिक्खु गामप्पवेसनवत्तं पूरेत्वा गामं पविसित्वा एकं आवसथं पुरतोव ठितं पत्वा परिक्खारं ठपेत्वा वासूपगतो चे होति, इतरेहि तस्स सन्तिकं यथासुखं गन्तुं वट्टति। को पन वादो चतूहपञ्चाहं वासमधिट्ठाय वसितभिक्खूनं सन्तिकं गन्तुञ्च वासूपगतानं सन्तिकं गन्तुञ्च वट्टतीति। बुद्धपूजम्पि यथासुखं गन्तुं वट्टति। वुत्तम्पि चेतं अट्ठकथायं ‘‘अनापत्ति कारणं पटिच्च तहं तहं ओलोकेती’’ति। तत्थ कारणं नाम आमिसपूजाति वेदितब्बाति लिखितम्।&lt;br&gt;&#xA;छब्बीसतिसारुप्पवण्णना निट्ठिता।&lt;br&gt;&#xA;यस्मा ‘‘समतित्तिको पिण्डपातो पटिग्गहेतब्बो’’ति (पाचि॰ ६०२-६०३) वचनं पिण्डपातो समपुण्णो पटिग्गहेतब्बोति दीपेति, तस्मा अत्तनो हत्थगते पत्ते पिण्डपातो दिय्यमानो थूपीकतोपि चे होति, वट्टतीति दीपितो होति। सूपोदनविञ्ञत्तियं मुखे पक्खिपित्वा विप्पटिसारे उप्पन्ने पुन उग्गिरितुकामस्सापि सहसा चे पविसति, एत्थ असञ्चिच्च भुञ्जति नाम। विञ्ञत्तिकतञ्च अकतञ्च एकस्मिं ठाने ठितं सहसा अनुपधारेत्वा गहेत्वा भुञ्जति, अस्सतिया भुञ्जति नाम।&lt;br&gt;&#xA;सयं यानगतो हुत्वा, यथा यानगतस्स चे।&lt;br&gt;&#xA;अलं वत्थुं तथा नालं, सछत्तो छत्तपाणिनो॥&lt;br&gt;&#xA;‘‘सूपोदनविञ्ञत्तिसिक्खापदं थेय्यसत्थसमुट्ठानं, किरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदन’’न्ति पाठो।&lt;br&gt;&#xA;सेखियवण्णना निट्ठिता।&lt;br&gt;&#xA;भिक्खुपातिमोक्खवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;/p&gt;</description>
    </item>
    <item>
      <title>०८ भिक्खुनीपातिमोक्खवण्णना</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/08_bhikkhunIpAtimokkhavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/08_bhikkhunIpAtimokkhavaNNanA/</guid>
      <description>&lt;p&gt;भिक्खुनीपातिमोक्खवण्णना&lt;/p&gt;</description>
    </item>
    <item>
      <title>०९ पाराजिककण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/09_pArAjikakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/09_pArAjikakaNDam/</guid>
      <description>&lt;p&gt;पाराजिककण्डम्&lt;br&gt;&#xA;अभिलापमत्तमेवाति एत्थ दहरवसेन ‘‘भन्ते’’ति च वुड्ढवसेन ‘‘आवुसो’’ति च तत्थ दुविधो अभिलापो, इध पन वुड्ढदहरानं ‘‘अय्या’’ति एकमेव।&lt;br&gt;&#xA;कायसंसग्गे वुत्तनयेनाति एत्थ तब्बहुलनयेन किरियसमुट्ठानता वुत्ता। ‘‘कायसंसग्गं समापज्जेय्या’’ति अवत्वा पन ‘‘सादियेय्या’’ति वुत्तत्ता अकिरियतोपि समुट्ठातीति वेदितब्बम्। यथा चेत्थ, एवं हेट्ठा ‘‘मनुस्सित्थिया तयो मग्गे मेथुनं धम्मं पटिसेवन्तस्स आपत्ति पाराजिकस्सा’’तिआदिना (पारा॰ ५६) नयेन किरियसमुट्ठानतं वत्वा तदनन्तरं ‘‘भिक्खुपच्चत्थिका मनुस्सित्थिं भिक्खुस्स सन्तिकं आनेत्वा वच्चमग्गेन अङ्गजातं अभिनिसीदेन्ति, सो चे पवेसनं सादियती’’तिआदिना (पारा॰ ५८) नयेन अकिरियसमुट्ठानस्सपि वुत्तत्ता पठमपाराजिकायपि तब्बहुलनयेनेव किरियसमुट्ठानता वेदितब्बा। न हि पवेसनसादियनादिम्हि किरियसमुट्ठानता दिस्सति।&lt;br&gt;&#xA;अङ्गजातचलनञ्चेत्थ न सारतो दट्ठब्बं ‘‘सो चे पवेसनं न सादियति, पविट्ठं न सादियति, ठितं न सादियति, उद्धरणं सादियति, आपत्ति पाराजिकस्सा’’ति (पारा॰ ५८) एत्थ ठितनसादियने पकतियापि परिपुण्णचलनत्ता। सादियनपच्चया पटिसेवनचलनञ्चेत्थ न दिस्सतेवाति तब्बहुलनयेनेव किरियसमुट्ठानता गहेतब्बा।&lt;br&gt;&#xA;अपिच भिक्खुनियापि पठमपाराजिके तस्स सादियनस्स सरूपेन वुत्तत्ता तदनुरूपवसेन विभङ्गनयमनोलोकेत्वा ‘‘किरियसमुट्ठान’’मिच्चेव वुत्तम्। यथा चेतेसु तब्बहुलनयेन किरियसमुट्ठानता वुत्ता, तथा सुरादीनं अकुसलेनेव पातब्बता। इतरथा ‘‘यं अकुसलेनेव आपज्जति, अयं लोकवज्जा, सेसा पण्णत्तिवज्जा’’ति वुत्ते लोकवज्जपण्णत्तिवज्जानं नियमलक्खणसिद्धि होति, तथा तं अवत्वा ‘‘यस्सा सचित्तकपक्खे चित्तं अकुसलमेव होति, अयं लोकवज्जा, सेसा पण्णत्तिवज्जा’’ति (कङ्खा॰ अट्ठ॰ पठमपाराजिकवण्णना) वुत्ते लोकवज्जवचनं निरत्थकं सिया वत्थुअजाननपक्खेपि अकुसलेनेव पातब्बत्ता। यस्मा तत्थ सुरापानवीतिक्कमस्स अकुसलचित्तुप्पादो नत्थि, तस्मा खन्धकट्ठकथायं ‘‘मज्जपाने पन भिक्खुनो अजानित्वापि बीजतो पट्ठाय मज्जं पिवन्तस्स पाचित्तियम्। सामणेरो जानित्वाव पिवन्तो सीलभेदं आपज्जति, न अजानित्वा’’ति (महाव॰ अट्ठ॰ १०८) वुत्तं, न वुत्तं ‘‘वत्थुअजाननपक्खे पाणातिपातादीनं सिद्धिकरअकुसलचित्तुप्पादसदिसे चित्तुप्पादे सतिपि सामणेरो सीलभेदं नापज्जती’’ति। अभिनिवेसवचनं पाणातिपातादीहि समानगतिकत्ता सामणेरानं सुरापानस्स। ‘‘सुरामेरयिमे’’ति वत्थुं जानित्वा पातब्बतादिवसेन वीतिक्कमन्तस्स अकुसलस्स असम्भवो नत्थि। तेन वुत्तं ‘‘यस्सा सचित्तकपक्खे’’तिआदि।&lt;br&gt;&#xA;किञ्चेत्थ – युत्तिवचनेन अरहन्तानं अप्पविसनतो सचित्तकाचित्तकपक्खेसु अकुसलनियमोति चे? न, धम्मतावसेन सेक्खानम्पि अप्पविसनतो। अचित्तकपक्खे अकुसलनियमाभावदस्सनत्थं सुपन्तस्स मुखे पक्खित्तजलबिन्दुमिव सुराबिन्दुआदयो उदाहरितब्बा। तब्बहुलनयेन हि अत्थे गहिते पुब्बेनापरं अट्ठकथाय समेति सद्धिं पाळिया चाति। आचरियापि सुरापाने अकुसलनियमाभावमेव वदन्ति। एकच्चे पन किरियसमुट्ठानता पनस्स तब्बहुलनयमेव, न पठमपाराजिके। कथं? कायसंसग्गसिक्खापदं पठमपाराजिकसमुट्ठानम्। एत्थ भिक्खुस्स च भिक्खुनिया च कायसंसग्गभावे सति भिक्खुनी कायङ्गं अचोपयमानापि चित्तेनेव अधिवासेति, आपज्जति, न एवं भिक्खु। भिक्खु पन चोपयमानोव आपज्जति, एवमेव पठमपाराजिकेपि चोपने सति एव आपज्जति, नासति। पवेसनं सादियतीति एत्थ पवेसनसादियनं नाम सेवनचित्तुप्पादनं, मग्गेन वा मग्गप्पटिपन्नम्पि इच्छन्ति। तस्सापि कायचलनं एकन्तं अत्थि एव। एवं सन्तेपि वीमंसित्वा गहेतब्बन्ति वदन्तीति लिखितम्&lt;br&gt;&#xA;पाराजिकवण्णना निट्ठिता।&lt;/p&gt;</description>
    </item>
    <item>
      <title>१० सङ्घादिसेसकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/10_sanghAdisesakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/10_sanghAdisesakaNDam/</guid>
      <description>&lt;p&gt;सङ्घादिसेसकण्डम्&lt;/p&gt;&#xA;&lt;h2 id=&#34;१-उससयवदकसकखपदवणणन&#34;&gt;१. उस्सयवादिकासिक्खापदवण्णना&lt;/h2&gt;&#xA;&lt;p&gt;भिक्खुनीनं सङ्घादिसेसं पत्वा वुट्ठानविधयो सन्दस्सनत्थं ‘‘अयं भिक्खुनी…पे॰… आपन्ना’’ति पुग्गलनियमं कत्वा पाराजिकतो अधिप्पायन्ति ‘‘निस्सारणीयं सङ्घादिसेस’’न्ति आपत्तिनामग्गहणञ्च कतम्। ‘‘समुट्ठानादीनि पठमकथिनसदिसानि, इदं पन किरियमेवा’’ति पाठो।&lt;br&gt;&#xA;उस्सयवादिकासिक्खापदवण्णना निट्ठिता।&lt;/p&gt;&#xA;&lt;h2 id=&#34;२-चरवटठपकसकखपदवणणन&#34;&gt;२. चोरिवुट्ठापिकासिक्खापदवण्णना&lt;/h2&gt;&#xA;&lt;p&gt;कत्थचि अगन्त्वा निसिन्नट्ठाने एव निसीदित्वा करोन्तिया वाचाचित्ततो, खण्डसीमादिगताय कायवाचाचित्ततो।&lt;br&gt;&#xA;चोरिवुट्ठापिकासिक्खापदवण्णना निट्ठिता।&lt;/p&gt;&#xA;&lt;h2 id=&#34;३-एकगमनतरगमनसकखपदवणणन&#34;&gt;३. एकगामन्तरगमनसिक्खापदवण्णना&lt;/h2&gt;&#xA;&lt;p&gt;‘‘आभोगं विना’’ति वुत्तत्ता आभोगे सति अनापत्ति, इमस्मिं पन सिक्खापदे समन्तपासादिकायं उपचारातिक्कमे आपत्ति वुत्ता, इध ओक्कमे। द्वीसुपि वुत्तं अत्थतो एकमेव गामन्तरगमनसङ्घादिसेसं उपचारस्स सन्धाय वुत्तत्ता। गणम्हा ओहीयनस्स विरोधो। ‘‘अरञ्ञे’’ति इदं अत्थवसेन वुत्तं, गामन्तरेपि होति एव।&lt;br&gt;&#xA;सिक्खापदा बुद्धवरेन वण्णिताति गाथाय वसेन, अट्ठकथायम्पि गामन्तरपरियापन्नं नदिपारन्ति वुत्तम्।&lt;br&gt;&#xA;एकगामन्तरगमनसिक्खापदवण्णना निट्ठिता।&lt;br&gt;&#xA;‘‘छादनपच्चया पन दुक्कटं आपज्जती’’ति इदं –&lt;br&gt;&#xA;‘‘आपज्जति गरुकं सावसेसम्।&lt;br&gt;&#xA;छादेति अनादरियं पटिच्च।&lt;br&gt;&#xA;न भिक्खुनी नो च फुसेय्य वज्जम्।&lt;br&gt;&#xA;पञ्हामेसा कुसलेहि चिन्तिता’’ति॥ (परि॰ ४८१) –&lt;br&gt;&#xA;इमाय विरुज्झति। तस्मा पमादलेखा विय दिस्सतीति गवेसितब्बो एत्थ अत्थो। भिक्खूनं मानत्तकथायं ‘‘परिक्खित्तस्स विहारस्स परिक्खेपतो, अपरिक्खित्तस्स परिक्खेपारहट्ठानतो द्वे लेड्डुपाते अतिक्कमित्वा’’ति (कङ्खा॰ अट्ठ॰ निगमनवण्णना) वुत्तं, इध पन ‘‘गामूपचारतो च भिक्खूनं विहारूपचारतो च द्वे लेड्डुपाते’’तिआदि वुत्तम्। तत्र भिक्खूनं वुत्तप्पकारप्पदेसं अतिक्कमित्वा गामेपि तं कम्मं कातुं वट्टति, भिक्खुनीनं पन गामे न वट्टति। तस्मा एवं वुत्तन्ति एके। अपरे पन भिक्खूनम्पि गामे न वट्टति। भिक्खुविहारो नाम पुब्बे एव गामूपचारं अतिक्कमित्वा ठितो, तस्मा गामं अवत्वा विहारूपचारमेव हेट्ठा वुत्तम्। भिक्खुनीनं विहारो गामे एव वट्टति, न बहि, तस्मा गामूपचारञ्च विहारूपचारञ्च उभयमेवेत्थ दस्सितम्। तस्मा उभयत्थापि अत्थतो नानात्तं नत्थीति वदन्ति। यं युज्जति, तं गहेतब्बम्।&lt;br&gt;&#xA;सङ्घादिसेसवण्णना निट्ठिता।&lt;/p&gt;</description>
    </item>
    <item>
      <title>११ निस्सग्गियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/11_nissaggiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/11_nissaggiyakaNDam/</guid>
      <description>&lt;p&gt;निस्सग्गियकण्डम्&lt;br&gt;&#xA;दुतिये इध भाजापिताय लद्धचीवरं निस्सग्गियं होति, तं विनयकम्मं कत्वापि अत्तना न लब्भति।&lt;br&gt;&#xA;ततिये ‘‘समुट्ठानादीनि अदिन्नादानसदिसानि, इदं पन दुक्खवेदन’’न्ति पाठो।&lt;br&gt;&#xA;चतुत्थे पठमं विञ्ञत्तं अलभित्वा अञ्ञं ततो ऊनतरम्पि लभेय्य, निस्सग्गियमेव अङ्गसम्पत्तितो।&lt;br&gt;&#xA;निस्सग्गियवण्णना निट्ठिता।&lt;/p&gt;</description>
    </item>
    <item>
      <title>१२ पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/12_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/12_pAchittiyakaNDam/</guid>
      <description>&lt;p&gt;पाचित्तियकण्डम्&lt;/p&gt;&#xA;&lt;h2 id=&#34;१-पठमवगगवणणन&#34;&gt;१. पठमवग्गवण्णना&lt;/h2&gt;&#xA;&lt;p&gt;पठमे हरितपत्तवण्णो हरितको। चापलसुणं अमिञ्जको। अङ्कुरमत्तमेव हि तस्स होति। पलण्डुकादयो सभावेनेव वट्टन्ति। सूपसम्पाकादी विनापि अन्तमसो यागुभत्तेपि पक्खिपितुं वट्टतीति लिखितं, ‘‘भिक्खुनियापि गिलानाय पुरेभत्तमेव लसुणं कप्पति, न अगिलानाया’’ति अभयगिरीनं उग्गहोति।&lt;br&gt;&#xA;दुतिये आबाधपच्चया भिक्खुनिसङ्घं आपुच्छित्वा संहरापेतुं वट्टति, भिक्खुस्स एत्थ च लसुणे च दुक्कटम्।&lt;br&gt;&#xA;सत्तमे ‘‘समुट्ठानादीनि अद्धानमग्गसिक्खापदसदिसानी’’ति पाठो।&lt;br&gt;&#xA;नवमे कुट्टो नाम घरकुट्टो। पाकारो नाम परिक्खेपपाकारो।&lt;br&gt;&#xA;छड्डितखेत्तेति पुराणखेत्ते। सङ्घसन्तके भिक्खुस्स छड्डेतुं वट्टति सङ्घपरियापन्नत्ता। भिक्खुनीनम्पि सङ्घसन्तके भिक्खुसङ्घसन्तके वुत्तनयेनेव वट्टति। एवं सन्तेपि सारुप्पवसेन कातब्बन्ति लिखितम्।&lt;br&gt;&#xA;दसमे ‘‘सयं तानि वत्थूनि करोन्तिया’’तिआदि इध सिक्खापदे नत्थि। कस्मा? एळकलोमसमुट्ठानत्ता। यदि एवं कस्मा वुत्तन्ति चे? सुत्तानुलोममहापदेसतो। यदि नच्चादीनि पस्सितुं वा सुणितुं वा न लभति, पगेव अत्तना कातुन्ति नयतो लब्भमानत्ता वुत्तम्। इतरथा महापदेसा निरत्थका सियुम्। ‘‘एवं अञ्ञत्थपि नयो नेतब्बो। समुट्ठानम्पि इध वुत्तमेव अग्गहेत्वा छसमुट्ठानवसेन गहेतब्ब’’न्ति आचरिया। इध वुत्तं समुट्ठानं नाम मूलभूतस्स अन्तरा वुत्तापत्तिया, तस्मा एळकलोमसमुट्ठानमेवाति अपरे। आरामे ठत्वाति न केवलं ठत्वा, ततो गन्त्वा पन सब्बिरियापथेहिपि लभति। आरामे ठिताति पन आरामपरियापन्नाति अत्थो। इतरथा निसिन्नापि न लभेय्याति।&lt;br&gt;&#xA;पठमवग्गवण्णना निट्ठिता।&lt;/p&gt;</description>
    </item>
    <item>
      <title>१३ पाराजिककण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/13_pArAjikakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/13_pArAjikakaNDam/</guid>
      <description>&lt;p&gt;पाराजिककण्डम्&lt;br&gt;&#xA;इदानि निदानुद्देसानन्तरं वुत्तस्स पाराजिकुद्देसस्स अत्थं संवण्णेतुं ‘‘इदानी’’तिआदि आरद्धम्। निदानानन्तरन्ति भावनपुंसकनिद्देसो, निदानं अनन्तरं कत्वाति वुत्तं होति। तत्थाति पाराजिककण्डे। पातिमोक्खेति भिक्खुपातिमोक्खे। चत्तारोति गणनपरिच्छेदो ऊनातिरेकभावनिवत्तनतो। पाराजिकाति सजातिनामम्। आपत्तियोति सब्बसाधारणनामम्। उद्दिसीयतीति उद्देसो। भावप्पधानोयं निद्देसो। तेनाह ‘‘उद्दिसितब्बत’’न्ति।&lt;/p&gt;&#xA;&lt;h2 id=&#34;१-पठमपरजकवणणन&#34;&gt;१. पठमपाराजिकवण्णना&lt;/h2&gt;&#xA;&lt;p&gt;यो पनाति (पारा॰ अट्ठ॰ १.४५ भिक्खुपदभाजनीयवण्णना) एत्थ यस्मा पनाति निपातमत्तं, योति अत्थपदं, तञ्च अनियमेन पुग्गलं दीपेति। तस्मा तस्स अत्थं दस्सेन्तो ‘‘यो कोची’’ति आह। यस्मा पन यो योकोचि नाम, सो अवस्सं लिङ्गयुत्तजातिनामगोत्तसीलविहारगोचरवयेसु एकेनाकारेन पञ्ञायति, तस्मा तं तथा ञापेतुं ‘‘रस्सदीघादिना’’तिआदिमाह। आदिसद्देन नवकम्मादीनं गहणम्। लिङ्गादिभेदेनाति लिङ्गीयतिञायति एतेनाति लिङ्गं, तं आदि येसं तेति लिङ्गादयो, तेसं भेदो लिङ्गादिभेदो, तेन लिङ्गादिभेदेन। एत्थादिसद्देन पन युत्तादीनं गहणम्। इदं वुत्तं होति – लिङ्गवसेन यादिसो वा तादिसो वा होतु, दीघो वा रस्सो वा काळो वा ओदातो वा मङ्गुरच्छवि वा किसो वा थूलो वा। योगवसेन येन वा तेन वा युत्तो होतु, नवकम्मयुत्तो वा उद्देसयुत्तो वा वासधुरयुत्तो वा। जातिवसेन यंजच्चो वा तंजच्चो वा होतु, खत्तियो वा ब्राह्मणो वा वेस्सो वा सुद्धो वा। नामवसेन यथानामो वा तथानामो वा होतु, बुद्धरक्खितो वा धम्मरक्खितो वा सङ्घरक्खितो वा। गोत्तवसेन यथागोत्तो वा तथागोत्तो वा होतु, कच्चायनो वा वासिट्ठो वा कोसियो वा। सीलेसु यथासीलो वा तथासीलो वा होतु, नवकम्मसीलो वा उद्देससीलो वा वासधुरसीलो वा। विहारेसुपि यथाविहारी वा तथाविहारी वा होतु, नवकम्मविहारी वा उद्देसविहारी वा वासधुरविहारी वा । गोचरेसुपि यथागोचरो वा तथागोचरो वा होतु, नवकम्मगोचरो वा उद्देसगोचरो वा वासधुरगोचरो वा। वयेसुपि यो वा सो वा होतु थेरो वा नवो वा मज्झिमो वा, अथ खो सब्बोव इमस्मिं अत्थे ‘‘यो’’ति वुच्चतीति।&lt;br&gt;&#xA;इदानि ‘‘भिक्खू’’ति पदं संवण्णेतुं ‘‘एहिभिक्खूपसम्पदा’’तिआदिमाह। तत्थ ‘‘एहि भिक्खू’’ति भगवतो वचनमत्तेन भिक्खुभावो एहिभिक्खूपसम्पदा। ‘‘बुद्धं सरणं गच्छामी’’तिआदिना (महाव॰ १०५) नयेन तिक्खत्तुं वाचं भिन्दित्वा वुत्तेहि तीहि सरणगमनेहि उपसम्पदा सरणगमनूपसम्पदा। ओवादप्पटिग्गहणूपसम्पदा (पारा॰ अट्ठ॰ १.४५) नाम –&lt;br&gt;&#xA;‘‘तस्मातिह ते, कस्सप, एवं सिक्खितब्बं ‘तिब्बं मे हिरोत्तप्पं पच्चुपट्ठितं भविस्सति थेरेसु नवेसु मज्झिमेसू’ति, एवञ्हि ते कस्सप सिक्खितब्बम्। तस्मातिह ते, कस्सप, एवं सिक्खितब्बं ‘यं किञ्चि धम्मं सुणिस्सामि कुसलूपसंहितं, सब्बं तं अट्ठिं कत्वा मनसि करित्वा सब्बचेतसा समन्नाहरित्वा ओहितसोतो धम्मं सुणिस्सामी’ति, एवञ्हि ते, कस्सप, सिक्खितब्बम्। तस्मातिह ते, कस्सप, एवं सिक्खितब्बं ‘सातसहगता च मे कायगतासति न विजहिस्सती’ति, एवञ्हि ते, कस्सप, सिक्खितब्ब’’न्ति (सं॰ नि॰ २.१५४) –&lt;br&gt;&#xA;इमिना ओवादप्पटिग्गहणेन महाकस्सपत्थेरस्स अनुञ्ञातउपसम्पदा।&lt;br&gt;&#xA;पञ्हाब्याकरणूपसम्पदा नाम सोपाकस्स अनुञ्ञातउपसम्पदा। भगवा किर पुब्बारामे अनुचङ्कमन्तं सोपाकसामणेरं ‘‘‘उद्धुमातकसञ्ञा’ति वा सोपाक ‘रूपसञ्ञा’ति वा इमे धम्मा नानत्था नानाब्यञ्जना, उदाहु एकत्था ब्यञ्जनमेव नान’’न्ति (पारा॰ अट्ठ॰ १.४५) दस असुभनिस्सिते पञ्हे पुच्छि। सो ते ब्याकासि। भगवा तस्स साधुकारं दत्वा ‘‘कतिवस्सो त्वं, सोपाका’’ति पुच्छि। सत्तवस्सोहं भगवाति। ‘‘सोपाक, त्वं मम सब्बञ्ञुतञ्ञाणेन सद्धिं संसन्दित्वा पञ्हे ब्याकासी’’ति आरद्धचित्तो उपसम्पदं अनुजानि, अयं पञ्हाब्याकरणूपसम्पदा।&lt;br&gt;&#xA;अट्ठगरुधम्मपटिग्गहणूपसम्पदा नाम महापजापतिया अट्ठगरुधम्मप्पटिग्गहणेन अनुञ्ञातउपसम्पदा।&lt;br&gt;&#xA;दूतेनूपसम्पदा नाम अड्ढकासिया गणिकाय अनुञ्ञातउपसम्पदा।&lt;br&gt;&#xA;अट्ठवाचिकूपसम्पदा नाम भिक्खुनिया भिक्खुनिसङ्घतो ञत्तिचतुत्थेन, भिक्खुसङ्घतो ञत्तिचतुत्थेनाति इमेहि द्वीहि कम्मेहि उपसम्पदा।&lt;br&gt;&#xA;ञत्तिचतुत्थकम्मूपसम्पदा नाम भिक्खूनं एतरहि उपसम्पदा। ञत्तिचतुत्थेनाति तीहि अनुस्सावनाहि, एकाय च ञत्तियाति एवं ञत्तिचतुत्थेन। किञ्चापि हि ञत्ति सब्बपठमं वुच्चति, तिस्सन्नं पन अनुस्सावनानं अत्थब्यञ्जनभेदाभावतो अत्थब्यञ्जनभिन्नं ञत्तिं तासं चतुत्थन्ति कत्वा ‘‘ञत्तिचतुत्थ’’न्ति वुच्चति। अकुप्पेनाति अकोपेतब्बतं, अप्पटिक्कोसितब्बतञ्च उपगतेन। ठानारहेनाति कारणारहेन सत्थु सासनारहेन। उपसम्पन्नो नाम उपरिभावं समापन्नो, पत्तोति अत्थो। भिक्खुभावो हि उपरिभावो, तञ्चेस यथावुत्तेन कम्मेन समापन्नत्ता ‘‘उपसम्पन्नो’’ति वुच्चति। कस्मा पनेत्थ इमिनाव उपसम्पन्नो इध गहितो, नाञ्ञेहीति? वुच्चते – एहिभिक्खूपसम्पदा अन्तिमभविकानमेव, सरणगमनूपसम्पदा परिसुद्धानं, ओवादप्पटिग्गहणपञ्हाब्याकरणूपसम्पदा महाकस्सपसोपाकानं, न च ते भब्बा पाराजिकादिलोकवज्जं आपज्जितुं, अट्ठगरुधम्मप्पटिग्गहणादयो च भिक्खुनीनंयेव अनुञ्ञाता। अयञ्च भिक्खु, तस्मा ञत्तिचतुत्थेनेव उपसम्पदाकम्मेन उपसम्पन्नो इध गहितो, नाञ्ञेहीति वेदितब्बो। पण्णत्तिवज्जेसु पन सिक्खापदेसु अञ्ञेपि एहिभिक्खूपसम्पदाय उपसम्पन्नादयो सङ्गय्हन्ति (सारत्थ॰ टी॰ २.४५ भिक्खुपदभाजनीयवण्णना)। वक्खति हि ‘‘पण्णत्तिवज्जेसु पन अञ्ञेपि सङ्गहं गच्छन्ती’’ति। इदानि ‘‘अकुप्पेन ठानारहेन उपसम्पन्नो’’ति संखित्तेन वुत्तमत्थं वित्थारेत्वा दस्सेतुं ‘‘तस्स पना’’तिआदिमाह।&lt;br&gt;&#xA;तत्थाति तेसु पञ्चसु। वसति एत्थाति वत्थु, आधारो पतिट्ठा। तेनाह ‘‘उपसम्पदापेक्खो पुग्गलो’’ति। ऊनानि अपरिपुण्णानि वीसति वस्सानि अस्साति ऊनवीसतिवस्सो। एत्थ यं वत्तब्बं, तं उपरि सप्पाणकवग्गे ऊनवीसतिसिक्खापदे (कङ्खा॰ अट्ठ॰ ऊनवीसतिवस्ससिक्खापदवण्णना) वण्णयिस्साम। तेसूति पण्डकादीसु एकादससु अभब्बपुग्गलेसु। पण्डको (महाव॰ अट्ठ॰ १०९) पनेत्थ पञ्चविधो होति आसित्तपण्डको, उसूयपण्डको , ओपक्कमिकपण्डको, नपुंसकपण्डको, पक्खपण्डकोति। तेसु आसित्तपण्डकस्स च उसूयपण्डकस्स च पब्बज्जा न वारिता, इतरेसं तिण्णं वारिता। तेसुपि पक्खपण्डकस्स यस्मिं पक्खे पण्डको होति, तस्मिंयेवस्स पक्खे पब्बज्जा वारिताति। तयो चेत्थ पब्बज्जूपसम्पदानं अभब्बताय अवत्थू। तेनाह ‘‘आसित्तपण्डकञ्चा’’तिआदि। तत्थ यस्स परेसं अङ्गजातं मुखेन गहेत्वा असुचिना आसित्तस्स परिळाहो वूपसम्मति, अयं आसित्तपण्डको। यस्स परेसं अज्झाचारं पस्सतो उसूयाय उप्पन्नाय परिळाहो वूपसम्मति, अयं उसूयपण्डको। यस्स उपक्कमेन बीजानि अपनीतानि, अयं ओपक्कमिकपण्डको (वि॰ सङ्ग॰ अट्ठ॰ १३५; वि॰ वि॰ टी॰ महावग्ग २.१०९)। यो पन पटिसन्धियंयेव अभावको उप्पन्नो, अयं नपुंसकपण्डको। एकच्चो पन अकुसलविपाकानुभावेन काळपक्खे पण्डको होति, जुण्हपक्खे पनस्स परिळाहो वूपसम्मति, अयं पक्खपण्डकोति वेदितब्बो।&lt;br&gt;&#xA;थेय्येन संवासो एतस्साति थेय्यसंवासको। सो च न संवासमत्तस्सेव थेनको इधाधिप्पेतो, अथ खो लिङ्गस्स, तदुभयस्स च थेनकोपीति आह ‘‘थेय्यसंवासको पन तिविधो’’तिआदि। न भिक्खुवस्सानि गणेतीति (महाव॰ अट्ठ॰ ११०) ‘‘अहं दसवस्सो वा वीसतिवस्सो वा’’ति मुसा वत्वा भिक्खुवस्सानि न गणेति। न यथावुड्ढं भिक्खूनं वा सामणेरानं वा वन्दनं सादियतीति अत्तना मुसावादं कत्वा दस्सितवस्सानुरूपेन यथावुड्ढं वन्दनं नाधिवासेति। न आसनेन पटिबाहतीति ‘‘अपेहि, मे एतं पापुणाती’’ति आसनेन नप्पटिबाहति। न उपोसथादीसु सन्दिस्सतीति उपोसथप्पवारणादीसु न सन्दिस्सति। लिङ्गमत्तस्सेवाति एवसद्देन संवासं निवत्तेति। समानोति सन्तो। लिङ्गानुरूपस्स संवासस्साति सामणेरलिङ्गानुरूपस्स सामणेरसंवासस्स। सचे पन कासाये धुरं निक्खिपित्वा नग्गो वा ओदातवत्थनिवत्थो वा मेथुनसेवनादीहि अस्समणो हुत्वा कासायानि निवासेति, लिङ्गत्थेनको होति। सचे गिहिभावं पत्थयमानो कासायं ओवट्टिकं कत्वा, अञ्ञेन वा आकारेन गिहिनिवासनेन निवासेति ‘‘सोभति नु खो मे गिहिलिङ्गं, न सोभती’’ति वीमंसनत्थं, रक्खति ताव, ‘‘सोभती’’ति सम्पटिच्छित्वा पुन लिङ्गं सादियति, लिङ्गत्थेनको होति। ओदातं निवासेत्वा वीमंसनसम्पटिच्छनेसुपि एसेव नयो । सचेपि निवत्थकासावस्स उपरि ओदातं निवासेत्वा वीमंसति वा सम्पटिच्छति वा, रक्खति एव।&lt;br&gt;&#xA;अन्तिमवत्थुअज्झापन्नकेपि एसेव नयोति पाराजिकं आपन्नके भिक्खुम्हिपि एसेव नयोति अत्थो। इदं वुत्तं होति – सचे कोचि भिक्खु कासाये सउस्साहोव ओदातं निवासेत्वा मेथुनं पटिसेवित्वा पुन कासायानि निवासेत्वा वस्सगणनादिभेदं सब्बं विधिं आपज्जति, अयं भिक्खूहि दिन्नलिङ्गस्स अपरिच्चत्तत्ता न लिङ्गत्थेनको, लिङ्गानुरूपस्स संवासस्स सादितत्ता नापि संवासत्थेनकोति। विदेसन्ति परदेसम्। इदञ्च वञ्चेतुं सक्कुणेय्यट्ठानं दस्सेतुं वुत्तम्। यो पन सदेसेपि एवं करोति, सोपि संवासत्थेनकोव। ‘‘संवासमत्तस्सेवा’’ति इमिना लिङ्गं पटिक्खिपति। सचे कोचि वुड्ढपब्बजितो (महाव॰ अट्ठ॰ ११०) भिक्खुवस्सानि गणेत्वा महापेळादीसु दिय्यमानभत्तं गण्हाति, सोपि थेय्यसंवासको होति। सयं सामणेरोव सामणेरप्पटिपाटिया कूटवस्सानि गणेत्वा गण्हन्तो थेय्यसंवासको न होति। भिक्खु पन भिक्खुपटिपाटिया कूटवस्सानि गणेत्वा गण्हन्तो भण्डग्घेन कारेतब्बो।&lt;br&gt;&#xA;ननु संवासो नाम एककम्मं एकुद्देसो समसिक्खताति आह ‘‘भिक्खुवस्सगणनादिको ही’’तिआदि। इमिना न केवलं एककम्मादिकोव किरियभेदो संवासोति इधाधिप्पेतो, अथ खो तदञ्ञो भिक्खुवस्सगणनादिकोपीति दस्सेति। इमस्मिं अत्थेति थेय्यसंवासकाधिकारे। सिक्खं पच्चक्खायाति सिक्खं परिच्चजित्वा। इदं वुत्तं होति – सचे कोचि भिक्खु सिक्खं पच्चक्खाय लिङ्गं अनपनेत्वा दुस्सीलकम्मं कत्वा वा अकत्वा वा ‘‘न मं कोचि जानाती’’ति पुन सब्बं पुब्बे वुत्तं वस्सगणनादिभेदं विधिं पटिपज्जति, सो थेय्यसंवासको होतीति।&lt;br&gt;&#xA;सचे पन कस्सचि राजा कुद्धो होति, सो ‘‘एवं मे सोत्थि भविस्सती’’ति सयमेव लिङ्गं गहेत्वा पलायति। तं दिस्वा रञ्ञो आरोचेन्ति। राजा ‘‘सचे पब्बजितो, न तं लब्भा किञ्चि कातु’’न्ति तस्मिं कोधं पटिविनेति। सो ‘‘वूपसन्तं मे राजभय’’न्ति सङ्घमज्झं अनोसरित्वाव गिहिलिङ्गं गहेत्वा आगतो पब्बाजेतब्बो। अथापि ‘‘सासनं निस्साय मया जीवितं लद्धं, हन्द दानि अहं पब्बजामी’’ति उप्पन्नसंवेगो तेनेव लिङ्गेन आगन्त्वा आगन्तुकवत्तं न सादियति, भिक्खूहि पुट्ठो वा अपुट्ठो वा यथाभूतमत्तानं आविकत्वाव पब्बज्जं याचति, लिङ्गं अपनेत्वा पब्बाजेतब्बो। सचे पन वत्तं सादियति, पब्बजितालयं दस्सेति, सब्बं पुब्बे वुत्तं वस्सगणनादिभेदं पटिपज्जति, अयं पन न पब्बाजेतब्बो।&lt;br&gt;&#xA;इध पनेकच्चो दुब्भिक्खे जीवितुं असक्कोन्तो सयमेव लिङ्गं गहेत्वा सब्बपासण्डियभत्तानि भुञ्जन्तो दुब्भिक्खे वीतिवत्ते सङ्घमज्झं अनोसरित्वाव गिहिलिङ्गं गहेत्वा आगतोति सब्बं पुरिमसदिसमेव।&lt;br&gt;&#xA;अपरो महाकन्तारं नित्थरितुकामो होति, सत्थवाहो च पब्बजिते गहेत्वा गच्छति। सो ‘‘एवं मं सत्थवाहो गहेत्वा गमिस्सती’’ति सयमेव लिङ्गं गहेत्वा सत्थवाहेन सद्धिं कन्तारं नित्थरित्वा खेमन्तं पत्वा सङ्घमज्झं अनोसरित्वाव गिहिलिङ्गं गहेत्वा आगतोति सब्बं पुरिमसदिसमेव।&lt;br&gt;&#xA;अपरो रोगभये (महाव॰ अट्ठ॰ ११०; वि॰ सङ्ग॰ अट्ठ॰ १३८) उप्पन्ने जीवितुं असक्कोन्तो सयमेव लिङ्गं गहेत्वा सब्बपासण्डियभत्तानि भुञ्जन्तो रोगभये वूपसन्ते सङ्घमज्झं अनोसरित्वाव गिहिलिङ्गं गहेत्वा आगतोति सब्बं पुरिमसदिसमेव।&lt;br&gt;&#xA;अपरस्स एको वेरिको कुद्धो होति, घातेतुकामो नं विचरति। सो ‘‘एवं मे सोत्थि भविस्सती’’ति सयमेव लिङ्गं गहेत्वा पलायति। वेरिको ‘‘कुहिं सो’’ति परियेसन्तो ‘‘पब्बजित्वा पलातो’’ति सुत्वा ‘‘सचे पब्बजितो, न तं लब्भा किञ्चि कातु’’न्ति तस्मिं कोधं पटिविनेति। सो ‘‘वूपसन्तं मे वेरिभय’’न्ति सङ्घमज्झं अनोसरित्वाव गिहिलिङ्गं गहेत्वा आगतोति सब्बं पुरिमसदिसमेव।&lt;br&gt;&#xA;अपरो ञातिकुलं गन्त्वा सिक्खं पच्चक्खाय गिही हुत्वा ‘‘इमानि चीवरानि इध विनस्सिस्सन्ति, सचेपि इमानि गहेत्वा विहारं गमिस्सामि, अन्तरामग्गे मं ‘चोरो’ति गहेस्सन्ति, यंनूनाहं कायपरिहारियानि कत्वा गच्छेय्य’’न्ति चीवराहरणत्थं निवासेत्वा च पारुपित्वा च विहारं गच्छति। तं दूरतोव आगच्छन्तं दिस्वा सामणेरा च दहरा च अब्भुग्गच्छन्ति, वत्तं दस्सेन्ति। सो न सादियति, यथाभूतमत्तानं आविकरोति। सचे भिक्खू ‘‘न दानि मयं तं मुञ्चिस्सामा’’ति बलक्कारेन पब्बाजेतुकामा होन्ति, कासायानि अपनेत्वा पुन पब्बाजेतब्बो। सचे पन ‘‘न इमे मम हीनायावत्तभावं जानन्ती’’ति तंयेव भिक्खुभावं पटिजानित्वा सब्बं पुब्बे वुत्तवस्सगणनादिभेदं विधिं पटिपज्जति, अयं न पब्बाजेतब्बो। तेनाह ‘‘राजदुब्भिक्खकन्तार-रोगवेरीभयेन वा’’तिआदि। भयसद्दो चेत्थ पच्चेकं योजेतब्बो ‘‘राजभयेन, दुब्भिक्खभयेना’’तिआदिना। लिङ्गं आदियतीति वेसं गण्हाति। इधाति इमस्मिं सासने। संवासं नाधिवासेति, याव सो सुद्धमानसोति भिक्खूनं वञ्चेतुकामताय अभावतो यो सुद्धमानसो याव संवासं नाधिवासेति, ताव एस ‘‘गिही मं ‘समणो’ति जानन्तू’’ति वञ्चनचित्ते सतिपि भिक्खूनं वञ्चेतुकामताय अभावतो दोसो नत्थीति थेय्यसंवासको नामाति न वुच्चतीति अत्थो।&lt;br&gt;&#xA;तित्थियेसु पक्कन्तको पविट्ठोति तित्थियपक्कन्तको। सो च न केवलं तत्थ पविट्ठमत्तेनेव तित्थियपक्कन्तको होति, अथ खो तेसं लद्धिग्गहणेन। तेनाह ‘‘यो पना’’तिआदि। ‘‘उपसम्पन्नो’’ति इमिना अनुपसम्पन्नो तित्थियपक्कन्तको न होतीति दस्सेति। वुत्तञ्हेतं कुरुन्दिअट्ठकथायं ‘‘अयञ्च तित्थियपक्कन्तको नाम उपसम्पन्नभिक्खुना कथितो, तस्मा सामणेरो सलिङ्गेन तित्थायतनं गतोपि पुन पब्बज्जञ्च उपसम्पदञ्च लभती’’ति (महाव॰ अट्ठ॰ ११०)। कुसचीरादिकन्ति एत्थादिसद्देन फलकक्खण्डजटादीनं गहणम्। सचेपि ‘‘अयं पब्बज्जा सेट्ठा’’ति सेट्ठभावं वा उपगच्छति, न मुच्चति, तित्थियपक्कन्तकोव होति। वतानीति उक्कुटिकप्पधानादीनि वतानि। सचे पन ‘‘सोभति नु खो मे तित्थियपब्बज्जा, ननु खो सोभती’’ति वीमंसनत्थं कुसचीरादीनि निवासेति, जटं वा बन्धति, खारिकाजं वा आदियति, याव न सम्पटिच्छति तं लद्धिं, ताव रक्खति, सम्पटिच्छितमत्ते तित्थियपक्कन्तको होति। अच्छिन्नचीवरो पन कुसचीरादीनि निवासेन्तो, राजभयादीहि वा तित्थियलिङ्गं गण्हन्तो लद्धिया अभावेन नेव तित्थियपक्कन्तको होति।&lt;br&gt;&#xA;अवसेसो सब्बोपीति नागसुपण्णयक्खगन्धब्बादिको। यञ्हेत्थ वत्तब्बं, तं हेट्ठा वुत्तमेव।&lt;br&gt;&#xA;यथा समानजातिकस्स (सारत्थ॰ टी॰ महावग्ग ३.११२) विकोपने कम्मं गरुतरं, न तथा विजातिकस्साति आह ‘‘मनुस्सजातिका’’ति। पुत्तसम्बन्धेन मातापितुसमञ्ञा, दत्तकित्तिमादिवसेनपि पुत्तवोहारो लोके दिस्सति, सो च खो परियायतोति निप्परियायसिद्धतं दस्सेतुं ‘‘जनेत्ती’’ति वुत्तम्। जनेत्तीति जनिका, माताति अत्थो। यथा मनुस्सत्तभावे ठितस्सेव कुसलधम्मानं तिक्खविसदसूरभावापत्ति, यथा तं तिण्णम्पि बोधिसत्तानं बोधित्तयनिप्फत्तियं, एवं मनुस्सत्तभावे ठितस्सेव अकुसलधम्मानम्पि तिक्खविसदसूरभावापत्तीति आह ‘‘मनुस्सभूतेनेवा’’ति। सञ्चिच्चाति ‘‘पाणो’’ति सञ्ञाय सद्धिं वधकचेतनाय चेतेत्वा। अयं मातुघातको नामाति अयं आनन्तरियेन मातुघातककम्मेन मातुघातको नाम। येन पन मनुस्सित्थिभूतापि अजनिका पोसावनिकमाता वा महामाता वा चूळमाता वा जनिकापि वा अमनुस्सित्थिभूता माता घातिता, तस्स पब्बज्जा न वारिता, न च आनन्तरिको होति। येन सयं तिरच्छानभूतेन मनुस्सित्थिभूता माता घातिता, सोपि आनन्तरिको न होति। तिरच्छानगतत्ता पनस्स पब्बज्जा पटिक्खित्ता, कम्मं पनस्स भारियं होति, आनन्तरियं आहच्चेव तिट्ठति।&lt;br&gt;&#xA;येन मनुस्सभूतो जनको पिता सयम्पि मनुस्सजातिकेनेव सता सञ्चिच्च जीविता वोरोपितो, अयं आनन्तरियेन पितुघातककम्मेन पितुघातको नामाति इममत्थं अतिदिसन्तो ‘‘पितुघातकेपि एसेव नयो’’ति आह। सचेपि हि वेसिया पुत्तो होति, ‘‘अयं मे पिता’’ति न जानाति, यस्स सम्भवेन निब्बत्तो, सो च तेन घातितो, ‘‘पितुघातको’’त्वेव सङ्खं गच्छति, आनन्तरियञ्च फुसति (महाव॰ अट्ठ॰ ११४)।&lt;br&gt;&#xA;एळकचतुक्कं (म॰ नि॰ अट्ठ॰ ३.१२८; अ॰ नि॰ अट्ठ॰ १.१.२७५; विभ॰ अट्ठ॰ ८०९; सारत्थ॰ टी॰ महावग्ग ३.११२), सङ्गामचतुक्कं, चोरचतुक्कञ्चेत्थ कथेतब्बम्। ‘‘एळकं मारेमी’’ति अभिसन्धिनापि हि एळकट्ठाने ठितं मनुस्सभूतं मातरं वा पितरं वा मारेन्तो आनन्तरियं फुसति मारणाधिप्पायेनेव आनन्तरियवत्थुनो विकोपितत्ता। एळकाभिसन्धिना, पन मातापितिअभिसन्धिना वा एळकं मारेन्तो आनन्तरियं न फुसति आनन्तरियवत्थुअभावतो। मातापितिअभिसन्धिना मातापितरो मारेन्तो फुसतेव । एसेव नयो इतरस्मिम्पि चतुक्कद्वये। सब्बत्थ हि पुरिमं अभिसन्धिचित्तं अप्पमाणं, वधकचित्तं, पन तदारम्मणजीवितिन्द्रियञ्च आनन्तरियानानन्तरियभावे पमाणम्।&lt;br&gt;&#xA;अरहन्तघातकोपि मनुस्सअरहन्तवसेनेव वेदितब्बोति आह ‘‘येन अन्तमसो गिहिलिङ्गे ठितोपी’’तिआदि। अमनुस्सजातिकं पन अरहन्तं, मनुस्सजातिकं वा अवसेसं अरियपुग्गलं घातेत्वा आनन्तरिको न होति, पब्बज्जापिस्स न वारिता, कम्मं पन बलवं होति। तिरच्छानो मनुस्सअरहन्तम्पि घातेत्वा आनन्तरिको न होति, कम्मं पन भारियन्ति अयमेत्थ विनिच्छयो। यथा मातापितूसु, एवं अरहन्तेपि एळकचतुक्कादीनि वेदितब्बानि।&lt;br&gt;&#xA;पकतत्तं भिक्खुनिन्ति परिसुद्धसीलं उभतोसङ्घे उपसम्पन्नं भिक्खुनिम्। यो (महाव॰ अट्ठ॰ ११५) पन कायसंसग्गेन सीलविनासं पापेति, तस्स पब्बज्जा च उपसम्पदा च न वारिता। बलक्कारेन ओदातवत्थवसनं कत्वा अनिच्छमानंयेव दूसेन्तोपि भिक्खुनिदूसकोयेव, बलक्कारेन पन ओदातवत्थवसनं कत्वा इच्छमानं दूसेन्तो भिक्खुनिदूसको न होति। कस्मा? यस्मा गिहिभावे सम्पटिच्छितमत्तेयेव सा अभिक्खुनी होति । सकिं सीलविपन्नं पन पच्छा दूसेन्तो सिक्खमानसामणेरीसु च विप्पटिपज्जन्तो नेव भिक्खुनिदूसको होति, पब्बज्जं, उपसम्पदञ्च लभतीति।&lt;br&gt;&#xA;धम्मतो उग्गतं अपगतं उद्धम्मम्। उब्बिनयन्ति एत्थापि एसेव नयो। चतुन्नं कम्मानन्ति अपलोकनञत्तिञत्तिदुतियञत्तिचतुत्थसङ्खातानं चतुन्नं कम्मानम्। इमेसञ्हि अञ्ञतरं सङ्घकम्मं एकसीमायं विसुं विसुं करोन्तेन सङ्घो भिन्नो नाम होति। तेन वुत्तं ‘‘चतुन्नं कम्मानं अञ्ञतरवसेन सङ्घं भिन्दती’’ति।&lt;br&gt;&#xA;‘‘दुट्ठचित्तेना’’ति वुत्तमेवत्थं विभावेतुं ‘‘वधकचित्तेना’’ति वुत्तम्। वधकचेतनाय हि दूसितं चित्तं इध दुट्ठचित्तं नाम। लोहितं उप्पादेतीति अन्तोसरीरेयेव लोहितं उप्पादेति, सञ्चितं करोतीति अधिप्पायो। न हि तथागतस्स अभेज्जकायताय परूपक्कमेन धम्मं भिन्दित्वा लोहितं पग्घरति, सरीरस्स पन अन्तोयेव एकस्मिं ठाने लोहितं समोसरति, आघातेन पकुप्पमानं सञ्चितं होति, तं सन्धायेतं वुत्तम्। यो पन रोगवूपसमनत्थं जीवको विय सत्थेन फालेत्वा पूतिमंसञ्च लोहितञ्च नीहरित्वा फासुकं करोति, अयं लोहितुप्पादको न होति, बहुं पन सो पुञ्ञं पसवति (महाव॰ अट्ठ॰ ११५)।&lt;br&gt;&#xA;दुविधम्पि ब्यञ्जनन्ति यथावुत्तकम्मद्वयतो समुट्ठितं इत्थिनिमित्तं, पुरिसनिमित्तञ्चाति दुविधम्पि ब्यञ्जनम्। इमिना च विग्गहेन ‘‘उभतोब्यञ्जनको’’ति असमानाधिकरणविसयो बाहिरत्थसमासोयं, पुरिमपदे च विभत्तिअलोपोति दस्सेति। सो दुविधो होति इत्थिउभतोब्यञ्जनको, पुरिसउभतोब्यञ्जनको चाति। तत्थ इत्थिउभतोब्यञ्जनकस्स इत्थिनिमित्तं पाकटं होति, पुरिसनिमित्तं पटिच्छन्नम्। पुरिसउभतोब्यञ्जनकस्स पुरिसनिमित्तं पाकटं, इत्थिनिमित्तं पटिच्छन्नम्। इत्थिउभतोब्यञ्जनकस्स इत्थीसु पुरिसत्तं करोन्तस्स इत्थिनिमित्तं पटिच्छन्नं होति, पुरिसनिमित्तं पाकटं होति। पुरिसउभतोब्यञ्जनकस्स पुरिसानं इत्थिभावं उपगच्छन्तस्स पुरिसनिमित्तं पटिच्छन्नं होति, इत्थिनिमित्तं पाकटं होति। इत्थिउभतोब्यञ्जनको सयञ्च गब्भं गण्हाति, परञ्च गण्हापेति। पुरिसउभतोब्यञ्जनको पन सयं न गण्हाति, परं गण्हापेतीति इदमेतेसं नानाकरणम्।&lt;br&gt;&#xA;अपरामसनानीति अग्गहणानि अवचनानि। ‘‘अयं इत्थन्नामो’’ति उपसम्पदापेक्खस्स अकित्तनन्ति यस्स उपसम्पदा करीयति, तस्स अकित्तनं, ‘‘सुणातु मे, भन्ते, सङ्घो, अयं धम्मरक्खितो आयस्मतो बुद्धरक्खितस्स उपसम्पदापेक्खो’’ति वत्तब्बे ‘‘अयं धम्मरक्खितो’’ति (परि॰ अट्ठ॰ ४८४) अवचनन्ति वुत्तं होति। ‘‘इत्थन्नामस्स उपसम्पदापेक्खो’’ति उपज्झायस्स अकित्तनन्ति ‘‘सुणातु मे, भन्ते, सङ्घो, अयं धम्मरक्खितो आयस्मतो बुद्धरक्खितस्स उपसम्पदापेक्खो’’ति वत्तब्बे ‘‘सुणातु मे, भन्ते, सङ्घो, अयं धम्मरक्खितो उपसम्पदापेक्खो’’ति वत्वा ‘‘आयस्मतो बुद्धरक्खितस्सा’’ति अवचनम्। सब्बेन सब्बं ञत्तिया अनुच्चारणन्ति ञत्तिं अट्ठपेत्वा चतुक्खत्तुं कम्मवाचाय एव अनुस्सावनकम्मस्स करणम्। सम्पन्नन्ति उपेतम्।&lt;br&gt;&#xA;हापनं परिच्चजनम्। योपि एकं ञत्तिं ठपेत्वा सकिंयेव वा द्विक्खत्तुं वा अनुस्सावनं करोति, अयम्पि सावनं हापेतियेव। दुरुच्चारणं नाम अञ्ञस्मिं अक्खरे वत्तब्बे अञ्ञस्स वचनम्। तस्मा कम्मवाचं करोन्तेन भिक्खुना य्वायं –&lt;br&gt;&#xA;‘‘सिथिलं धनितञ्च दीघरस्सम्।&lt;br&gt;&#xA;गरुकं लहुकञ्चेव निग्गहीतम्।&lt;br&gt;&#xA;सम्बन्धववत्थितं विमुत्तम्।&lt;br&gt;&#xA;दसधा ब्यञ्जनबुद्धिया पभेदो’’ति॥ (दी॰ नि॰ अट्ठ॰ १.१९०; म॰ नि॰ अट्ठ॰ १.२९१; अ॰ नि॰ अट्ठ॰ २.३.६४, परि॰ अट्ठ॰ ४८५; वि॰ सङ्ग॰ अट्ठ॰ २५२) –&lt;br&gt;&#xA;वुत्तो, अयं सुट्ठु उपलक्खेतब्बो। एत्थ हि सिथिलं नाम पञ्चसु वग्गेसु पठमततियम्। धनितं नाम तेस्वेव दुतियचतुत्थम्। दीघन्ति दीघेन कालेन वत्तब्बं आ-कारादि। रस्सन्ति ततो उपड्ढकालेन वत्तब्बं अ-कारादि। गरुकन्ति दीघमेव, यं वा ‘‘आयस्मतो बुद्धरक्खितत्थेरस्स यस्स नक्खमती’’ति एवं संयोगपरं कत्वा वुच्चति। लहुकन्ति रस्समेव, यं वा ‘‘आयस्मतो बुद्धरक्खितत्थेरस्स यस्स न खमती’’ति एवं असंयोगपरं कत्वा वुच्चति। निग्गहीतन्ति यं करणानि निग्गहेत्वा अविस्सज्जेत्वा अविवटेन मुखेन सानुनासिकं कत्वा वत्तब्बम्। सम्बन्धन्ति यं परपदेन सम्बन्धित्वा ‘‘तुण्हिस्सा’’ति वा ‘‘तुण्हस्सा’’ति वा वुच्चति। ववत्थितन्ति यं परपदेन सम्बन्धं अकत्वा विच्छिन्दित्वा ‘‘तुण्ही अस्सा’’ति वा ‘‘तुण्ह अस्सा’’ति वा वुच्चति। विमुत्तन्ति यं करणानि अनिग्गहेत्वा विस्सज्जेत्वा विवटेन मुखेन अनुनासिकं अकत्वा वुच्चति।&lt;br&gt;&#xA;तत्थ ‘‘सुणातु मे’’ति वत्तब्बे त-कारस्स थ-कारं कत्वा ‘‘सुणाथु मे’’ति वचनं सिथिलस्स धनितकरणं नाम, तथा ‘‘पत्तकल्लं एसा ञत्ती’’ति वत्तब्बे ‘‘पत्थकल्लं एसा ञत्ती’’तिआदिवचनञ्च। ‘‘भन्ते, सङ्घो’’ति वत्तब्बे भ-कार घ-कारानं ब-कार ग-कारे कत्वा ‘‘बन्ते संगो’’ति वचनं धनितस्स सिथिलकरणं नाम। ‘‘सुणातु मे’’ति विवटेन मुखेन वत्तब्बे ‘‘सुणंतु मे’’ति वा ‘‘एसा ञत्ती’’ति वत्तब्बे ‘‘एसं ञत्ती’’ति वा अविवटेन मुखेन अनुनासिकं कत्वा वचनं विमुत्तस्स निग्गहितवचनं नाम। ‘‘पत्तकल्ल’’न्ति अविवटेन मुखेन अनुनासिकं कत्वा वत्तब्बे ‘‘पत्तकल्ला’’ति विवटेन मुखेन अनुनासिकं अकत्वा वचनं निग्गहितस्स विमुत्तवचनं नाम। इति सिथिले कत्तब्बे धनितं, धनिते कत्तब्बे सिथिलं, विमुत्ते कत्तब्बे निग्गहितं, निग्गहिते कत्तब्बे विमुत्तन्ति इमानि चत्तारि ब्यञ्जनानि अन्तोकम्मवाचाय कम्मं दूसेन्ति। एवं वदन्तो हि अञ्ञस्मिं अक्खरे वत्तब्बे अञ्ञं वदति, दुरुत्तं करोतीति वुच्चति।&lt;br&gt;&#xA;इतरेसु पन दीघरस्सादीसु छसु ब्यञ्जनेसु दीघट्ठाने दीघमेव। रस्सट्ठाने च रस्समेवाति एवं यथाठाने तं तदेव अक्खरं भासन्तेन अनुक्कमागतं पवेणिं अविनासेन्तेन कम्मवाचा कातब्बा। सचे पन एवं अकत्वा दीघे वत्तब्बे रस्सं, रस्से वा वत्तब्बे दीघं वदति, तथा गरुके वत्तब्बे लहुकं, लहुके वा वत्तब्बे गरुकं वदति, सम्बन्धे वा पन वत्तब्बे ववत्थितं, ववत्थिते वा वत्तब्बे सम्बन्धं वदति, एवं वुत्तेपि कम्मवाचा न कुप्पति। इमानि हि छ ब्यञ्जनानि कम्मं न कोपेन्ति।&lt;br&gt;&#xA;यं पन सुत्तन्तिकत्थेरा ‘‘द-कारो त-कारमापज्जति, त-कारो द-कारमापज्जति, च-कारो ज-कारमापज्जति, ज-कारो च-कारमापज्जति, य-कारो क-कारमापज्जति, क-कारो य-कारमापज्जति, तस्मा द-कारादीसु वत्तब्बेसु त-कारादीनं वचनं न विरुज्झती’’ति वदन्ति, तं कम्मवाचं पत्वा न वट्टति। तस्मा विनयधरेन नेव द-कारो त-कारो कातब्बो…पे॰… न क-कारो य-कारो। यथापाळिया निरुत्तिं सोधेत्वा दसविधाय ब्यञ्जननिरुत्तिया वुत्तदोसे परिहरन्तेन कम्मवाचा कातब्बा। इतरथा हि सावनं हापेति नाम। ञत्तिं अट्ठपेत्वा पठमं अनुस्सावनकरणन्ति सम्बन्धो।&lt;br&gt;&#xA;यावतिका भिक्खू कम्मप्पत्ताति यत्तका भिक्खू तस्स उपसम्पदाकम्मस्स पत्ता युत्ता अनुरूपा। ते च खो सब्बन्तिमेन परियायेन हत्थपासं अविजहित्वा एकसीमट्ठा पञ्च पकतत्ता भिक्खू। न हि तेहि विना तं कम्मं करीयति, न तेसं छन्दो एति। अवसेसा पन सचेपि सहस्समत्ता होन्ति, सचे एकसीमट्ठा एकस्मिं ठाने समानसंवासका, सब्बे छन्दारहाव होन्ति, छन्दं दत्वा आगच्छन्तु वा, मा वा, कम्मं न कुप्पति। पटिक्कोसनन्ति निवारणम्। तिट्ठति एत्थ फलं तदायत्तवुत्तितायाति ठानं, कारणम्। इध पन उपसम्पदाकम्मकरणस्स कारणत्ता उपसम्पदाकम्मवाचासङ्खातं भगवतो वचनं वुच्चति। तेनाह ‘‘कारणारहत्ता पन सत्थु सासनारहत्ता’’ति। यथा च ‘‘तं कत्तब्ब’’न्ति भगवता अनुसिट्ठं, तथाकरणं उपसम्पदाकम्मस्स कारणं होतीति ठानारहं नाम। केचि (सारत्थ॰ टी॰ २.४५) पन ‘‘ठानारहेनाति एत्थ ‘न, भिक्खवे, हत्थच्छिन्नो पब्बाजेतब्बो’तिआदि (महाव॰ ११९) सत्थुसासनं ठान’’न्ति वदन्ति। इधाति इमस्मिं पाराजिके। यथा च इध, एवं सब्बत्थापि लोकवज्जसिक्खापदेसु अयमेव अधिप्पेतोति वेदितब्बम्। तेनाह ‘‘पण्णत्तिवज्जेसु पना’’तिआदि। अञ्ञेपीति एहिभिक्खूपसम्पन्नादयोपि। कथमेतं विञ्ञायति पण्णत्तिवज्जेसु सिक्खापदेसु अञ्ञेपि सङ्गहं गच्छन्तीति? अत्थतो आपन्नत्ता। तथा हि ‘‘द्वे पुग्गला अभब्बा आपत्तिं आपज्जितुं बुद्धा च पच्चेकबुद्धा च, द्वे पुग्गला भब्बा आपत्तिं आपज्जितुं भिक्खू च भिक्खुनियो चा’’ति (परि॰ ३२२) सामञ्ञतो वुत्तत्ता। एहिभिक्खूपसम्पन्नादयोपि असञ्चिच्च अस्सतिया अचित्तकं सहसेय्यापत्तिआदिभेदं पण्णत्तिवज्जं आपज्जन्तीति (सारत्थ॰ टी॰ २.४५) अत्थतो आपन्नम्।&lt;br&gt;&#xA;इदानि ‘‘भिक्खून’’न्ति इमं पदं विसेसत्थाभावतो विसुं अवण्णेत्वाव यं सिक्खञ्च साजीवञ्च समापन्नत्ता भिक्खूनं सिक्खासाजीवसमापन्नो होति, तं दस्सेन्तो ‘‘भिक्खूनं सिक्खासाजीवसमापन्नो’’तिआदिमाह। सिक्खितब्बाति सिक्खा, पातिमोक्खसंवरसीलं, सह जीवन्ति एत्थाति साजीवं, मातिकादिभेदा पण्णत्ति, सिक्खा च साजीवञ्च सिक्खासाजीवं, तदुभयं समापन्नो उपगतोति सिक्खासाजीवसमापन्नो। तेनाह ‘‘या भिक्खून’’न्तिआदि। एत्थ च ‘‘सिक्खा’’ति साजीवसहचरियतो अधिसीलसिक्खाव अधिप्पेताति आह ‘‘अधिसीलसङ्खाता’’ति। अधिकं उत्तमं सीलन्ति अधिसीलं, ‘‘अधिसील’’न्ति सङ्खाता अधिसीलसङ्खाता।&lt;br&gt;&#xA;कतमं पनेत्थ सीलं, कतमं अधिसीलन्ति? वुच्चते – पञ्चङ्गदसङ्गसीलं ताव सीलमेव, न तं अधिसीलम्। पातिमोक्खसंवरसीलं पन अधिसील’’न्ति वुच्चति। तञ्हि सूरियो विय पज्जोतानं, सिनेरु विय च पब्बतानं सब्बलोकियसीलानं अधिकञ्चेव उत्तमञ्च, बुद्धुप्पादेयेव च पवत्तति, न विना बुद्धुप्पादा। न हि तं पञ्ञत्तिं उद्धरित्वा अञ्ञो सत्तो पञ्ञापेतुं सक्कोति, बुद्धायेव पनस्स सब्बसो कायवचीद्वारज्झाचारसोतं छिन्दित्वा तस्स तस्स वीतिक्कमस्स अनुच्छविकं तं तं सीलसंवरं पञ्ञापेन्ति। पातिमोक्खसंवरसीलतोपि च मग्गफलसम्पयुत्तमेव सीलं अधिसीलं, तं पन इध न अधिप्पेतम्। न हि तं समापन्नो मेथुनधम्मं पटिसेवति।&lt;br&gt;&#xA;एतेति नानादेसजातिगोत्तादिभेदभिन्ना भिक्खू। सह जीवन्तीति एकुद्देसादिवसेन सह पवत्तन्ति। तेनाह ‘‘एकजीविका सभागवुत्तिनो’’ति। सिक्खापदसङ्खातन्ति पण्णत्तिसङ्खातम्। सापि हि विरतिआदीनं दीपनतो ‘‘सिक्खापद’’न्ति वुच्चति। वुत्तम्पि चेतं ‘‘सिक्खापदन्ति यो तत्थ नामकायो पदकायो निरुत्तिकायो ब्यञ्जनकायो’’ति। तत्थाति तेसु। सिक्खं परिपूरेन्तोति अकत्तब्बपरिवज्जनकत्तब्बकरणवसेन वारित्तचारित्तसङ्खातं दुविधं सीलं परिपूरेन्तोति अत्थो, वारित्तसीलवसेन विरतिसम्पयुत्तचेतनं, चारित्तसीलवसेन विरतिविप्पयुत्तचेतनञ्च अत्तनि पवत्तेन्तोति वुत्तं होति। साजीवञ्च अवीतिक्कमन्तोति सिक्खापदञ्च अमद्दन्तो, सीलसंवरणं, साजीवानतिक्कमनञ्चाति इदमेव द्वयं इध समापज्जनं नामाति अधिप्पायो। तत्थ साजीवानतिक्कमो सिक्खापारिपूरिया पच्चयो। तस्सानतिक्कमनतो हि याव मग्गा सिक्खा परिपूरति। अपिचेत्थ ‘‘सिक्खं परिपूरेन्तो’’ति इमिना विरतिचेतनासङ्खातस्स सीलसंवरस्स विसेसतो सन्ताने पवत्तनकालोव गहितो, ‘‘अवीतिक्कमन्तो’’ति इमिना पन अप्पवत्तनकालोपि। सिक्खञ्हि परिपूरणवसेन अत्तनि पवत्तेन्तोपि निद्दादिवसेन अप्पवत्तेन्तोपि वीतिक्कमाभावा सिक्खनवसेन समापन्नोति वुच्चति।&lt;br&gt;&#xA;यस्मा सिक्खापच्चक्खानस्स एकच्चं दुब्बल्याविकम्मं अत्थो होति, तस्मा तं सन्धाय ‘‘सिक्खं अपच्चक्खाया’’ति पदस्स अत्थं विवरन्तो ‘‘दुब्बल्यं अनाविकत्वा’’ति आहाति दस्सेतुं ‘‘सिक्खं अपच्चक्खाय दुब्बल्यं अनाविकत्वा’’तिआदिमाह। तत्थ सिया (पारा॰ अट्ठ॰ १.४५ सिक्खापच्चक्खानविभङ्गवण्णना), यस्मा न सब्बं दुब्बल्याविकम्मं सिक्खापच्चक्खानं, तस्मा ‘‘दुब्बल्यं अनाविकत्वा’’ति पठमं वत्वा तस्स अत्थनियमनत्थं ‘‘सिक्खं अपच्चक्खाया’’ति वत्तब्बन्ति? तं न, कस्मा? अत्थानुक्कमाभावतो। ‘‘सिक्खासाजीवसमापन्नो’’ति हि वुत्तत्ता यं सिक्खं समापन्नो, तं अपच्चक्खाय, यञ्च साजीवं समापन्नो, तत्थ दुब्बल्यं अनाविकत्वाति वुच्चमाने अनुक्कमेनेव अत्थो वुत्तो होति, न अञ्ञथा। तस्मा इदमेव पठमं वुत्तन्ति।&lt;br&gt;&#xA;इदानि तदुभयमेव पाकटं कत्वा दस्सेतुं ‘‘तत्था’’तिआदिमाह। तदभावेनाति तेसं चित्तादीनं अभावेन। चवितुकामताचित्तेनाति अपगन्तुकामताचित्तेन । दवाति सहसा। यो हि अञ्ञं भणितुकामो सहसा ‘‘बुद्धं पच्चक्खामी’’ति भणति, अयं दवा वदति नाम। रवाति विरज्झित्वा। यो हि अञ्ञं भणितुकामो विरुज्झित्वा ‘‘बुद्धं पच्चक्खामी’’ति भणति, अयं रवा भणति नाम। पुरिमेन को विसेसोति चे? पुरिमं पण्डितस्सापि सहसावसेन अञ्ञभणनं, इदं पन मन्दत्ता मोमूहत्ता पक्खलन्तस्स ‘‘अञ्ञं भणिस्सामी’’ति अञ्ञभणनम्। ‘‘अक्खरसमयानभिञ्ञातताय वा करणसम्पत्तिया अभावतो वा कथेतब्बं कथेतुमसक्कोन्तो हुत्वा अञ्ञं कथेन्तो रवा भणति नामा’’ति (सारत्थ॰ टी॰ २.५४) एके।&lt;br&gt;&#xA;वज्जावज्जं उपनिज्झायतीति उपज्झायो, तं उपज्झायम्। ‘‘एवं सज्झायितब्बं, एवं अभिक्कमितब्ब’’न्तिआदिना आचारसिक्खापनको आचरियो। अन्ते समीपे वसति सीलेनाति अन्तेवासी, विभत्तिअलोपेन यथा ‘‘वनेकसेरुका’’ति। समानो उपज्झायो अस्साति समानुपज्झायको। एवं समानाचरियको। सब्रह्मचारिन्ति भिक्खुम्। सो हि ‘‘एककम्मं, एकुद्देसो, समसिक्खता’’ति इमं ब्रह्मं समानं चरति, तस्मा ‘‘सब्रह्मचारी’’ति वुच्चति। एवं वुत्तानन्ति एवं पदभाजनीये वुत्तानम्। यथा हि लोके सस्सानं विरुहनट्ठानं ‘‘खेत्त’’न्ति वुच्चति, एवमिमानिपि बुद्धादीनि पदानि सिक्खापच्चक्खानस्स विरुहनट्ठानत्था ‘‘खेत्त’’न्ति वुच्चन्तीति आह ‘‘इमेसं द्वावीसतिया खेत्तपदान’’न्ति। यस्मा पनेतेसं वेवचनेहिपि सिक्खापच्चक्खानं होति, तस्मा ‘‘सवेवचनस्सा’’ति वुत्तम्। विविधं एकस्मिंयेव अत्थे वचनं विवचनं, विवचनमेव वेवचनं, परियायनामं, सह वेवचनेहीति सवेवचनं, तस्स सवेवचनस्स। एत्थ च वण्णपट्ठाने (सारत्थ॰ टी॰ २.५२; वि॰ वि॰ टी॰ १.५३; वजिर॰ टी॰ ५३) आगतं नामसहस्सं, उपालिगाथासु (म॰ नि॰ २.७६) नामसतं, अञ्ञानि च गुणतो लब्भमानानि नामानि ‘‘बुद्धवेवचनानी’’ति वेदितब्बानि। सब्बानिपि धम्मस्स नामानि ‘‘धम्मवेवचनानी’’ति वेदितब्बानि। एस नयो सब्बत्थ।&lt;br&gt;&#xA;तेसु यं किञ्चि वत्तुकामस्स यं किञ्चि वदतो सिक्खापच्चक्खानं होतीति तेसु द्वावीसतिया खेत्तपदेसु यं किञ्चि एकं पदं वत्तुकामस्स ततो अञ्ञं यं किञ्चि पदम्पि वचीभेदं कत्वा वदतो खेत्तपदन्तोगधत्ता सिक्खापच्चक्खानं होतीति अत्थो। इदं वुत्तं होति – सचे पनायं ‘‘बुद्धं पच्चक्खामी’’ति वत्तुकामो पदपच्चाभट्ठं कत्वा ‘‘पच्चक्खामि बुद्ध’’न्ति वा वदेय्य, मिलक्खभासादीसु वा अञ्ञतरभासाय तमत्थं वदेय्य, ‘‘बुद्धं पच्चक्खामी’’ति वत्तुकामो उप्पटिपाटिया ‘‘धम्मं पच्चक्खामी’’ति वा ‘‘सब्रह्मचारिं पच्चक्खामी’’ति वा वदेय्य, सेय्यथापि उत्तरिमनुस्सधम्मविभङ्गे ‘‘पठमं झानं समापज्जामी’’ति वत्तुकामो ‘‘दुतियं झान’’न्ति वदति। सचे ‘‘यस्स वदति, सो अयं भिक्खुभावं चजितुकामो एतमत्थं वदती’’ति एत्तकमत्तम्पि जानाति, विरद्धं नाम नत्थि, खेत्तमेव ओतिण्णं, पच्चक्खाताव होति सिक्खा। सक्कत्ता वा ब्रह्मत्ता वा चुतसत्तो विय चुतोव होति सासनाति।&lt;br&gt;&#xA;अलन्ति (पारा॰ अट्ठ॰ १.५२) होतु, परियत्तन्ति अत्थो। किं नु मेति किं मय्हं किच्चं, किं करणीयं, किं साधेतब्बन्ति अत्थो। न ममत्थोति नत्थि मम अत्थो। सुमुत्ताहन्ति सुट्ठु मुत्तो अहम्। पुरिमेहि चुद्दसहि पदेहीति बुद्धादीहि सब्रह्मचारिपरियन्तेहि पुरिमेहि चुद्दसहि पदेहि। यन्नूनाहं पच्चक्खेय्यन्ति एत्थ ‘‘यन्नूना’’ति परिवितक्कदस्सने निपातो। इदं वुत्तं होति – ‘‘सचाहं बुद्धं पच्चक्खेय्यं, साधु वत मे सिया’’ति। आदिसद्देन ‘‘पच्चक्खि’’न्ति वा ‘‘पच्चक्खिस्सामी’’ति वा ‘‘भविस्सामी’’ति वा ‘‘होमी’’ति वा ‘‘जातोम्ही’’ति वा ‘‘अम्ही’’ति वा एवंभूतानं गहणम्। सचे पन ‘‘अज्ज पट्ठाय ‘गिही’ति मं धारेही’’ति वा ‘‘जानाही’’ति वा ‘‘सञ्जानाही’’ति वा ‘‘मनसि करोही’’ति वा वदति, अरियकेन वा वदति, मिलक्खकेन वा। एवमेतस्मिं अत्थे वुत्ते यस्स वदति, सचे सो जानाति, पच्चक्खाता होति सिक्खा। एस नयो सेसेसुपि ‘‘उपासको’’तिआदीसु सत्तसु पदेसु। एत्थ च अरियकं नाम मागधवोहारो। मिलक्खकं नाम अनरियको अन्धदमिळादि।&lt;br&gt;&#xA;अक्खरलिखनन्ति ‘‘बुद्धं पच्चक्खामी’’तिआदिना अञ्ञेसं दस्सनत्थं अक्खरलिखनम्। अधिप्पायविञ्ञापको अङ्गुलिसङ्कोचनादिको हत्थविकारो हत्थमुद्दा, हत्थसद्दो चेत्थ तदेकदेसेसु अङ्गुलीसु दट्ठब्बो ‘‘न भुञ्जमानो सब्बं हत्थं मुखे पक्खिपिस्सामी’’तिआदीसु (पाचि॰ ६१८) विय। तस्मा अधिप्पायविञ्ञापकस्स अङ्गुलिसङ्कोचनादिनो हत्थविकारस्स दस्सनं हत्थमुद्दादिदस्सनन्ति (सारत्थ॰ टी॰ २.५१) एवमेत्थ अत्थो दट्ठब्बो। आदिसद्देन सीसकम्पनदस्सनादिं सङ्गण्हाति।&lt;br&gt;&#xA;उम्मत्तकखित्तचित्तवेदनाट्टानन्ति एत्थ उम्मत्तकोति पित्तुम्मत्तको। खित्तचित्तोति यक्खेहि कतचित्तविक्खेपो, यक्खुम्मत्तकोति वुत्तं होति। उभिन्नं पन विसेसो अनापत्तिवारे आविभविस्सति। वेदनाट्टोति बलवतिया दुक्खवेदनाय फुट्ठो मुच्छापरेतो, तेन विप्पलपन्तेन पच्चक्खातापि अपच्चक्खाताव होति। मनुस्सजातिको होतीति सभागो वा विसभागो वा गहट्ठो वा पब्बजितो वा विञ्ञू योकोचि मनुस्सो होति। उम्मत्तकादीनन्ति एत्थादिसद्देन खित्तचित्तवेदनाट्टदेवतातिरच्छानगतानं गहणम्। तत्र उम्मत्तकखित्तचित्तवेदनाट्टतिरच्छानगतानं सन्तिके पच्चक्खातापि अजाननभावेन अपच्चक्खाताव होति। देवताय पन सन्तिके अतिखिप्पं जाननभावेन। देवता नाम महापञ्ञा तिहेतुकप्पटिसन्धिका अतिखिप्पं जानन्ति, चित्तञ्च नामेतं लहुपरिवत्तं, तस्मा ‘‘चित्तलहुकस्स पुग्गलस्स चित्तवसेनेव मा अतिखिप्पं विनासो अहोसी’’ति देवताय सन्तिके सिक्खापच्चक्खानं पटिक्खिपि। तेन वुत्तं ‘‘न च उम्मत्तकादीनं अञ्ञतरो’’ति। दूतेन वाति ‘‘मम सिक्खापच्चक्खानभावं कथेही’’ति मुखसासनवसेन दूतेन वा। पण्णेन वाति पण्णे लिखित्वा पहिणवसेन पण्णेन वा।&lt;br&gt;&#xA;सचे ते सिक्खापच्चक्खानभावं जानन्तीति सम्बन्धो। आवज्जनसमयेति अत्थाभोगसमये। इमिना तं खणंयेव पन अपुब्बं अचरिमं दुज्जानन्ति दस्सेति। वचनानन्तरमेवाति वचनस्स अनन्तरमेव, आवज्जनसमयेवाति अत्थो। एव-सद्देन पन चिरेन जाननं पटिक्खिपति। उक्कण्ठितोति अनभिरतिया इमस्मिं सासने किच्छजीविकं पत्तो। अथ वा ‘‘अज्ज यामि, स्वे यामि, इतो यामि, एत्थ यामी’’ति उद्धं कण्ठं कत्वा विहरमानो विक्खित्तो, अनेकग्गोति वुत्तं होति। इदञ्च ‘‘अनभिरतो सामञ्ञा चवितुकामो’’तिआदीनं (पारा॰ ४५) उपलक्खणम्। येन केनचि…पे॰… जानन्तीति सचे ते‘‘उक्कण्ठितो’’ति वा ‘‘गिहिभावं पत्थेती’’ति वा ‘‘अनभिरतो’’ति वा ‘‘सामञ्ञा चवितुकामो’’ति वा येन केनचि आकारेन सिक्खापच्चक्खानभावं जानन्ति। इदञ्हि सिक्खापच्चक्खानञ्च उपरि अभूतारोचनदुट्ठुल्लवाचाअत्तकामदुट्ठदोसभूतारोचनसिक्खापदानि च एकपरिच्छेदानि, आवज्जनसमये ञाते एव सीसं एन्ति। ‘‘किं अयं भणती’’ति कङ्खता चिरेन ञाते सीसं न एन्ति। तेनाह ‘‘अथ अपरभागे’’तिआदि। अथ द्विन्नं ठितट्ठाने द्विन्नम्पि नियमेत्वा ‘‘एतेसं आरोचेमी’’ति वदति, तेसु एकस्मिं जानन्तेपि द्वीसु जानन्तेसुपि पच्चक्खाताव होति सिक्खा। एवं सम्बहुलेसुपि वेदितब्बम्। वुत्तनयेनाति ‘‘तस्स वचनानन्तर’’न्तिआदिना वुत्तेन नयेन। यो कोचि मनुस्सजातिकोति अन्तमसो नवकम्मिकं उपादाय यो कोचि मनुस्सो। वुत्तञ्हेतं समन्तपासादिकायं –&lt;br&gt;&#xA;‘‘सचे पन अनभिरतिया पीळितो सभागे भिक्खू परिसङ्कमानो ‘यो कोचि जानातू’ति उच्चासद्दं करोन्तो ‘बुद्धं पच्चक्खामी’ति वदति, तञ्च अविदूरे ठितो नवकम्मिको वा अञ्ञो वा समयञ्ञू पुरिसो सुत्वा ‘उक्कण्ठितो अयं समणो गिहिभावं पत्थेति, सासनतो चुतो’ति जानाति, पच्चक्खाताव होति सिक्खा’’ति (पारा॰ अट्ठ॰ १.५१)।&lt;br&gt;&#xA;सचे वचनत्थं ञत्वापि ‘‘अयं उक्कण्ठितो’’ति वा ‘‘गिहिभावं पत्थेती’’ति वा न जानाति, अपच्चक्खाताव होति सिक्खा। सचे पन वचनत्थं अजानित्वापि ‘‘उक्कण्ठितो’’ति वा ‘‘गिहिभावं पत्थेती’’ति वा जानाति, पच्चक्खाताव होति सिक्खा। दवायपीति कीळाधिप्पायेनपि। चित्तादीनं वा वसेनाति चित्तादीनं वा छळङ्गानं वसेन। होति चेत्थ –&lt;br&gt;&#xA;‘‘चित्तं खेत्तञ्च कालो च, पयोगो पुग्गलो तथा।&lt;br&gt;&#xA;विजाननन्ति सिक्खाय, पच्चक्खानं छळङ्गिक’’न्ति॥&lt;br&gt;&#xA;सब्बसो वा पन अपच्चक्खानेनाति ‘‘बुद्धं पच्चक्खामी’’तिआदीसु येन येन परियायेन सिक्खापच्चक्खानं होति, ततो एकस्सपि पच्चक्खानस्स अभावेन। इमिना पन ‘‘इदं पदं सावेस्सामि, सिक्खं पच्चक्खामी’’ति एवं पवत्तचित्तुप्पादस्स अभावं दस्सेति। यस्स हि एवरूपो चित्तुप्पादो नत्थि, सो सब्बसो न पच्चक्खाति नामाति। सिक्खापच्चक्खानस्साति ‘‘बुद्धं पच्चक्खामी’’तिआदिसिक्खापच्चक्खानस्स। अत्थभूतं एकच्चं दुब्बल्यन्ति ‘‘बुद्धं पच्चक्खामी’’ति वदति विञ्ञापेति, एवम्पि, भिक्खवे, दुब्बल्याविकम्मञ्चेव होति, सिक्खा च पच्चक्खाता’’तिआदिना (पारा॰ ५३) वुत्तेहि येहि वचनेहि सिक्खापच्चक्खानञ्चेव होति दुब्बल्याविकम्मञ्च, तं ‘‘बुद्धं पच्चक्खामी’’तिआदिकं अत्थभूतं दुब्बल्यं अनाविकत्वा। ‘‘बुद्धं पच्चक्खामी’’तिआदिम्हि पन वुत्ते सिक्खापरिपूरणे दुब्बलभावस्सापि गम्यमानत्ता सिक्खापच्चक्खानस्स इदं दुब्बल्याविकम्मं अत्थोति दट्ठब्बम्। एत्थ च ‘‘अत्थभूत’’न्ति इमिना ‘‘यन्नूनाहं बुद्धं पच्चक्खेय्य’’न्तिआदिकं दुब्बल्याविकम्मं पटिक्खिपति। येन हि सिक्खापच्चक्खानञ्चेव होति दुब्बल्याविकम्मञ्च, तदेव सिक्खापच्चक्खानस्स अत्थभूतम्। येन पन दुब्बल्याविकम्ममेव होति, न सिक्खापच्चक्खानं, न तं तस्स अत्थभूतन्ति।&lt;br&gt;&#xA;रागपरियुट्ठानेन सदिसभावापत्तिया मिथुनानं अयन्ति ‘‘मेथुनो’’ति धम्मोव वुच्चतीति आह ‘‘रागपरियुट्ठानेना’’तिआदि। तत्थ रागपरियुट्ठानेनाति रागस्स परियुट्ठानेन, मेथुनरागस्स पवत्तिया परियोनद्धचित्ततायाति अत्थो। धम्मोति अज्झाचारो। ‘‘पलम्बते विलम्बते’’तिआदीसु विय उपसग्गस्स कोचि अत्थविसेसो नत्थीति आह ‘‘सेवेय्या’’ति। अज्झापज्जेय्याति अभिभुय्य पज्जेय्य। सब्बन्तिमेनाति परनिम्मितवसवत्ति…पे॰… चातुमहाराजिकमनुस्सित्थिनागगरुळमाणविकादीनं सब्बासं अन्तिमेन। तिरच्छानगतायाति तिरच्छानेसु उप्पन्नाय। तेनाह ‘‘पटिसन्धिवसेना’’ति। पाराजिकाय वत्थुभूता एव चेत्थ तिरच्छानगतित्थी ‘‘तिरच्छानगता’’ति गहेतब्बा, न सब्बा। तत्रायं परिच्छेदो –&lt;br&gt;&#xA;‘‘अपदानं अहिमच्छा, द्विपदानञ्च कुक्कुटी।&lt;br&gt;&#xA;चतुप्पदानं मज्जारी, वत्थु पाराजिकस्सिमा’’ति॥ (पारा॰ अट्ठ॰ १.५५)&lt;br&gt;&#xA;तत्थ अहिग्गहणेन सब्बापि अजगरगोनसादिभेदा दीघजाति सङ्गहिता। तस्मा दीघजातीसु यत्थ तिण्णं मग्गानं अञ्ञतरस्मिं सक्का तिलफलमत्तम्पि पवेसेतुं, सा पाराजिकवत्थु, अवसेसा दुक्कटवत्थूति वेदितब्बा। मच्छग्गहणेन सब्बापि मच्छकच्छपमण्डूकादिभेदा ओदकजाति सङ्गहिता। तत्रापि दीघजातियं वुत्तनयेनेव पाराजिकवत्थु च दुक्कटवत्थु च वेदितब्बम्। अयं पन विसेसो – पतङ्गमुखमण्डूका नाम होन्ति, तेसं मुखसण्ठानं महन्तं, छिद्दं अप्पकं, तत्थ पवेसनं नप्पहोति, मुखसण्ठानं पन वणसङ्खेपं गच्छति, तस्मा तं थुल्लच्चयवत्थूति वेदितब्बम्। कुक्कुटिग्गहणेन सब्बापि काककपोतादिभेदा पक्खिजाति सङ्गहिता। तत्रापि वुत्तनयेनेव पाराजिकवत्थु च दुक्कटवत्थु च वेदितब्बम्। मज्जारिग्गहणेन सब्बापि रुक्खसुनखमङ्गुसगोधादिभेदा चतुप्पदजाति सङ्गहिता। तत्रापि वुत्तनयेनेव पाराजिकवत्थु च दुक्कटवत्थु च वेदितब्बम्।&lt;br&gt;&#xA;पाराजिको होतीति (पारा॰ अट्ठ॰ १.५५) पराजितो होति पराजयं अपन्नो। अयञ्हि पाराजिकसद्दो सिक्खापदापत्तिपुग्गलेसु वत्तति। तत्थ ‘‘अट्ठानमेतं, आनन्द, अनवकासो, यं तथागतो वज्जीनं वा वज्जिपुत्तकानं वा कारणा सावकानं पाराजिकं सिक्खापदं पञ्ञत्तं समूहनेय्या’’ति (पारा॰ ४३) एवं सिक्खापदे वत्तमानो वेदितब्बो। ‘‘आपत्तिं त्वं भिक्खु आपन्नो पाराजिक’’न्ति (पारा॰ ६७) एवं आपत्तियम्। ‘‘न मयं पाराजिका, यो अवहटो, सो पाराजिको’’ति (पारा॰ १५५) एवं पुग्गले वत्तमानो वेदितब्बो। ‘‘पाराजिकेन धम्मेन अनुद्धंसेय्या’’तिआदीसु (पारा॰ ३८४) पन धम्मे वत्ततीति वदन्ति। यस्मा पन तत्थ ‘‘धम्मो’’ति कत्थचि आपत्ति, कत्थचि सिक्खापदमेव अधिप्पेतं, तस्मा सो विसुं न वत्तब्बो। तत्थ सिक्खापदं यो तं अतिक्कमति, तं पराजेति, तस्मा ‘‘पाराजिक’’न्ति वुच्चति। आपत्ति पन यो नं अज्झापज्जति, तं पराजेति, तस्मा ‘‘पाराजिका’’ति वुच्चति। पुग्गलो यस्मा पराजितो पराजयमापन्नो, तस्मा ‘‘पाराजिको’’ति वुच्चति। इध पन पुग्गलो वेदितब्बोति आह ‘‘पाराजिको होती’’तिआदि। इमिनापि इदं दस्सेति – ‘‘पराजितसद्दे उपसग्गस्स वुद्धिं कत्वा, त-कारस्स च क-कारं कत्वा पाराजिको होतीति निद्दिट्ठो’’ति।&lt;br&gt;&#xA;अपलोकनादि चतुब्बिधम्पि सङ्घकम्मं सीमापरिच्छिन्नेहि पकतत्तेहि भिक्खूहि एकतो कत्तब्बत्ता एककम्मं नाम। आदिसद्देन एकुद्देससमसिक्खतानं गहणम्। तत्थ पञ्चविधोपि पातिमोक्खुद्देसो एकतो उद्दिसितब्बत्ता एकुद्देसो नाम। नहापितपुब्बकादीनं विय ओदिस्स अनुञ्ञातं ठपेत्वा अवसेसं सब्बम्पि सिक्खापदं सब्बेहिपि लज्जिपुग्गलेहि समं सिक्खितब्बभावतो समसिक्खता नाम। यस्मा सब्बेपि लज्जिनो एतेसु एककम्मादीसु सह वसन्ति, न एकोपि ततो बहिद्धा सन्दिस्सति, तस्मा तानि सब्बानिपि गहेत्वा एककम्मादिको तिविधोपि संवासो नामाति आह ‘‘सो च वुत्तप्पकारो संवासो तेन पुग्गलेन सद्धिं नत्थि, तेन कारणेन सो पाराजिको पुग्गलो ‘असंवासो’ति वुच्चती’’ति (पारा॰ अट्ठ॰ १.५५)।&lt;br&gt;&#xA;इदानि यस्मा न केवलं मनुस्सित्थिया एव निमित्तं पाराजिकवत्थु, अथ खो अमनुस्सित्थितिरच्छानगतित्थीनम्पि। न च इत्थिया एव। अथ खो उभतोब्यञ्जनकपण्डकपुरिसानम्पि, तस्मा ते सत्ते, तेसञ्च यं यं निमित्तं वत्थु होति, तं तं निमित्तं, तत्थ च यथा पटिसेवन्तो पाराजिको होति, तञ्च सब्बं वित्थारेत्वा दस्सेतुं ‘‘अयं पनेत्थ विनिच्छयो’’तिआदिमाह। एत्थाति इमस्मिं सिक्खापदे। तेसूति ये तिंसमग्गा वुत्ता, तेसु। अत्तनो वाति लम्बिमुदुपिट्ठिके सन्धाय वुत्तम्। सन्थतस्स वाति येन केनचि वत्थेन वा पण्णेन वा वाकपट्टेन वा चम्मेन वा तिपुसीसादीनं पट्टेन वा पलिवेठेत्वा, अन्तो वा पवेसेत्वा पटिच्छन्नस्स। अक्खायितस्स वाति सोणसिङ्गालादीहि अक्खादितस्स। येभुय्येन अक्खायितस्साति याव उपड्ढक्खायितो नाम न होति, एवं अक्खायितस्स। अल्लोकासेति तिन्तोकासे। सन्थतन्ति तेसंयेव वत्थादीनं येन केनचि पटिच्छन्नम्। अयञ्हेत्थ सङ्खेपत्थो – न हेत्थ अनुपादिन्नकं अनुपादिन्नकेन छुपति, मुत्ति अत्थि, अथ खो उपादिन्नकेन वा अनुपादिन्नकं घट्टियतु, अनुपादिन्नकेन वा उपादिन्नकं, अनुपादिन्नकेन वा अनुपादिन्नकं, उपादिन्नकेन वा उपादिन्नकम्। सचे यत्तके पविट्ठे पाराजिकं होतीति वुत्तं, तत्तकं सेवनचित्तेन पवेसेति, सब्बत्थायं पाराजिकापत्तिं आपन्नो नाम होतीति।&lt;br&gt;&#xA;एवं सेवनचित्तेनेव पवेसेन्तस्स आपत्तिं दस्सेत्वा इदानि यस्मा तं पवेसनं नाम न केवलं अत्तूपक्कमेनेव, परूपक्कमेनापि होति। तत्रापि सादियन्तस्सेव आपत्ति पटिसेवनचित्तसमङ्गिस्स , न इतरस्साति दस्सेतुं ‘‘परेन वा’’तिआदिमाह। तत्थ परेनाति भिक्खुपच्चत्थिकादिना येन केनचि अञ्ञेन। पवेसनपविट्ठट्ठितउद्धरणेसूति एत्थ अग्गतो (सारत्थ॰ टी॰ २.५८) याव मूला पवेसनं पवेसनं नाम। अङ्गजातस्स यत्तकं ठानं पवेसनारहं, तत्तकं अनवसेसतो पविट्ठं पविट्ठं नाम। एवं पविट्ठस्स उद्धरणारम्भतो अन्तरा ठितकालो ठितं नाम। समन्तपासादिकायं पन मातुगामस्स सुक्कविसट्ठिं पत्वा सब्बथा वायामतो ओरमित्वा ठितकालं सन्धाय ‘‘सुक्कविसट्ठिसमये’’ति वुत्तम्। उद्धरणं नाम याव अग्गा नीहरणकालो। सादियतीति सेवनचित्तं उपट्ठपेति। असाधारणविनिच्छयोति अदिन्नादानादीहि सब्बेहि सिक्खापदेहि असाधारणो विनिच्छयो।&lt;br&gt;&#xA;साधारणविनिच्छयत्थन्ति परिवारवसेन साधारणविनिच्छयत्थम्। मातिकाति माता, जनेत्तीति अत्थो। निददाति देसनं देसवसेन अविदितं विदितं कत्वा निदस्सेतीति निदानम्। पञ्ञापीयतीति पञ्ञत्ति, तस्सा पकारो पञ्ञत्तिविधि अङ्गेति गमेति ञापेतीति अङ्गं, कारणम्। समुट्ठहन्ति आपत्तियो एतेनाति समुट्ठानं, उप्पत्तिकारणं, तस्स विधि समुट्ठानविधि। वज्जकम्मप्पभेदञ्चाति एत्थ पभेदसद्दो पच्चेकं योजेतब्बो ‘‘वज्जप्पभेदं, कम्मप्पभेदञ्चा’’ति। तत्थ तत्थाति तस्मिं तस्मिं सिक्खापदे।&lt;br&gt;&#xA;पञ्ञत्तिट्ठानन्ति पञ्ञत्तिट्ठपनस्स ठानं, सिक्खापदानं पञ्ञत्तिदेसोति अत्थो। पुग्गलोति एत्थ आदिकम्मिकोयेव अधिप्पेतोति आह ‘‘पुग्गलो नाम यं यं आरब्भ तं तं सिक्खापदं पञ्ञत्त’’न्ति, सो सो पुग्गलोति अधिप्पायो। होन्ति चेत्थ –&lt;br&gt;&#xA;‘‘सुदिन्नो धनियो सम्बहुला वग्गुमुदन्तिका।&lt;br&gt;&#xA;सेय्यसको उदायि चा-ळवका छन्नमेत्तिया॥&lt;br&gt;&#xA;‘‘देवदत्तस्सजिपुनब्बसु-छब्बग्गियोपनन्दञ्ञतरोपि च।&lt;br&gt;&#xA;हत्थको चानुरुद्धो च, सत्तरस चूळपन्थको॥&lt;br&gt;&#xA;‘‘बेलट्ठसीसो चानन्दो, सागतोरिट्ठनामको।&lt;br&gt;&#xA;नन्दत्थेरेन तेवीस, भिक्खूनं आदिकम्मिका॥&lt;br&gt;&#xA;‘‘सुन्दरीनन्दा थुल्लनन्दा, छब्बग्गियञ्ञतरापि च।&lt;br&gt;&#xA;चण्डकाळी सम्बहुला, द्वे च भिक्खुनियो परा।&lt;br&gt;&#xA;भिक्खुनीनं तु सत्तेव, होन्ति ता आदिकम्मिका’’ति॥&lt;br&gt;&#xA;तस्स तस्स पुग्गलस्साति यं यं सुदिन्नादिकं पुग्गलं आरब्भ सिक्खापदं पञ्ञत्तं, तस्स तस्स पुग्गलस्स। पञ्ञत्तीति पठमपञ्ञत्ति। पठमपञ्ञत्तिया पच्छा ठपिता पञ्ञत्ति अनुपञ्ञत्ति। अनुप्पन्ने दोसे ठपिता पञ्ञत्ति अनुप्पन्नपञ्ञत्ति। सब्बत्थ मज्झिमदेसे चेव पच्चन्तिमेसु जनपदेसु चाति सब्बेसु पदेसेसु ठपिता पञ्ञत्ति सब्बत्थपञ्ञत्ति। मज्झिमदेसेयेव ठपिता पञ्ञत्ति पदेसपञ्ञत्ति। भिक्खूनञ्चेव भिक्खुनीनञ्च साधारणभूता पञ्ञत्ति साधारणपञ्ञत्ति। सुद्धभिक्खूनमेव, सुद्धभिक्खुनीनं वा पञ्ञत्तं सिक्खापदं असाधारणपञ्ञत्ति। उभिन्नम्पि पञ्ञत्ति उभतोपञ्ञत्ति। विनयधरपञ्चमेनाति अनुस्सावनकाचरियपञ्चमेन। गुणङ्गुणूपाहनाति चतुप्पटलतो पट्ठाय कता उपाहना, न एकद्वितिपटला। चम्मत्थरणन्ति अत्थरितब्बं चम्मम्। एतेसं वसेन चतुब्बिधा पदेसपञ्ञत्ति नामाति एतेसं वसेन चतुब्बिधा पञ्ञत्ति मज्झिमदेसेयेव पञ्ञत्ताति पदेसपञ्ञत्ति नाम। तेनेवाह ‘‘मज्झिमदेसेयेव ही’’तिआदि। यस्मा मज्झिमदेसेयेव यथावुत्तवत्थुवीतिक्कमे आपत्ति होति, न पच्चन्तिमजनपदे, तस्मा पदेसपञ्ञत्तीति अत्थो। धुवन्हानं पटिक्खेपमत्तन्ति निच्चनहानप्पटिसेधनमेव। एत्थ च मत्तसद्देन अञ्ञानि तीणि सिक्खापदानि पटिक्खिपति। तानि हि ‘‘अनुजानामि, भिक्खवे, सब्बपच्चन्तिमेसु जनपदेसु विनयधरपञ्चमेन गणेन उपसम्पद’’न्तिआदिना (महाव॰ २५९) चम्मक्खन्धके आगतानि। तेनेवाह ‘‘ततो अञ्ञा पदेसपञ्ञत्ति नाम नत्थी’’ति। सब्बानीति ततो अवसेसानि सब्बानि सिक्खापदानि। तस्माति यस्मा अनुप्पन्नपञ्ञत्ति अट्ठगरुधम्मवसेन भिक्खुनीनंयेव आगता, यस्मा च धुवन्हानं पटिक्खेपमत्तं ठपेत्वा पातिमोक्खे सब्बानि सिक्खापदानि सब्बत्थपञ्ञत्तियेव होन्ति, यस्मा च साधारणपञ्ञत्तिदुकञ्च एकतोपञ्ञत्तिदुकञ्च ब्यञ्जनमत्तं नानं, अत्थतो एकं, तस्मा। सब्बत्थाति सब्बेसु सिक्खापदेसु। आपत्तिभेदो हेत्थ उत्तरपदलोपेन ‘‘आपत्ती’’ति वुत्तोति आह ‘‘आपत्तीति पुब्बप्पयोगादिवसेन आपत्तिभेदो’’ति। सीलआचारदिट्ठिआजीवविपत्तीनन्ति एत्थ पठमा द्वे आपत्तिक्खन्धा सीलविपत्ति नाम, अवसेसा पञ्च आचारविपत्ति नाम, मिच्छादिट्ठि च अन्तग्गाहिकादिट्ठि च दिट्ठिविपत्ति नाम, आजीवहेतु पञ्ञत्तानि छ सिक्खापदानि आजीवविपत्ति नाम, इति इमासं सीलआचारदिट्ठिआजीवविपत्तीनं अञ्ञतराति अत्थो।&lt;br&gt;&#xA;न केवलं यथावुत्तनयेनेव वुच्चन्तीति आह ‘‘यानि सिक्खापदसमुट्ठानानीतिपि वुच्चन्ती’’ति। एतानि हि किञ्चापि आपत्तिया समुट्ठानानि, न सिक्खापदस्स, वोहारसुखत्थं पनेवं वुच्चन्तीति। तत्थाति तेसु छसु समुट्ठानेसु। तेसूति सचित्तकाचित्तकेसु। एकं समुट्ठानं उप्पत्तिकारणं एतिस्साति एकसमुट्ठाना, एकेन वा समुट्ठानं एतिस्साति एकसमुट्ठाना। ‘‘द्विसमुट्ठाना’’तिआदीसुपि एसेव नयो।&lt;br&gt;&#xA;समुट्ठानवसेनाति समुट्ठानसीसवसेन। पठमपाराजिकं समुट्ठानं एतिस्साति पठमपाराजिकसमुट्ठाना। तथा अदिन्नादानसमुट्ठाना’’तिआदीसुपि।&lt;br&gt;&#xA;सयं पथविखणने कायेन, परे आणापेत्वा खणापने वाचाय च आपत्तिसम्भवतो ‘‘पथविखणनादीसु विया’’ति वुत्तम्। आदिसद्देन अदिन्नादानादीनं परिग्गहो। पठमकथिनापत्ति कायवाचतो कत्तब्बं अधिट्ठानं वा विकप्पनं वा अकरोन्तस्स होति, नो करोन्तस्साति आह ‘‘पठमकथिनापत्ति विया’’ति। अञ्ञातिकाय भिक्खुनिया हत्थतो चीवरप्पटिग्गहणापत्ति तस्सा हत्थतो चीवरं पटिग्गण्हन्तस्स, परिवत्तकं अदेन्तस्स च होतीति किरियाकिरियतो समुट्ठाति। ‘‘सिया करोन्तस्सा’’तिआदीसु सियाति ‘‘सिया खो पन ते ब्राह्मण एवमस्सा’’तिआदीसु विय ‘‘कदाची’’ति इमिना समानत्थो निपातो। रूपियप्पटिग्गहणापत्ति सिया किरिया गहणेन आपज्जनतो, सिया अकिरिया पटिक्खेपस्स अकरणतोति आह ‘‘रूपियप्पटिग्गहणापत्ति विया’’ति। कुटिकारापत्ति वत्थुं देसापेत्वा पमाणातिक्कन्तकरणे करोन्तस्स सिया, अदेसापेत्वा पन पमाणातिक्कन्तकरणे पमाणयुत्तं वा करोन्तस्स च अकरोन्तस्स च सियाति आह ‘‘कुटिकारापत्ति विया’’ति।&lt;br&gt;&#xA;सञ्ञाय अभावेन विमोक्खो अस्साति सञ्ञाविमोक्खोति मज्झेपदलोपसमासो दट्ठब्बोति आह ‘‘यतो वीतिक्कमसञ्ञाया’’तिआदि। इतरा नाम यतो वीतिक्कमसञ्ञाय अभावेन न मुच्चति, सा इतरसद्दस्स वुत्तप्पटियोगिविसयत्ता। या अचित्तकेन वा सचित्तकमिस्सकेन वा समुट्ठातीति या आपत्ति कदाचि अचित्तकेन वा कदाचि सचित्तकमिस्सकेन वा समुट्ठानेन समुट्ठाति। एत्थ च सञ्ञादुकं अनापत्तिमुखेन वुत्तं, सचित्तकदुकं आपत्तिमुखेनाति दट्ठब्बम्।&lt;br&gt;&#xA;यस्सा सचित्तकपक्खे चित्तं अकुसलमेव होतीति यस्सा सचित्तकाय आपत्तिया चित्तं अकुसलमेव होति, यस्सा च सचित्तकाचित्तकसङ्खाताय सुरापानादिअचित्तकाय आपत्तिया वत्थुविजाननचित्तेन सचित्तकपक्खे चित्तं अकुसलमेव होति, अयं लोकवज्जा। ‘‘सचित्तकपक्खे’’ति हि इदं वचनं सचित्तकाचित्तकं सन्धाय वुत्तम्। न हि एकंसतो सचित्तकस्स ‘‘सचित्तकपक्खे’’ति विसेसने पयोजनं अत्थीति। यं पनेत्थ गण्ठिपदे ‘‘सुरापानस्मिञ्हि ‘सुरा’ति वा ‘न वट्टती’ति वा जानित्वा पिवने अकुसलमेवा’’ति वुत्तम्। तत्थ ‘‘न वट्टतीति वा जानित्वा’’ति वुत्तवचनं न युज्जति पण्णत्तिवज्जस्सापि लोकवज्जभावप्पसङ्गतो। यस्सा पन ‘‘सचित्तकपक्खे चित्तं अकुसलमेवा’’ति नियमो नत्थि, सा पण्णत्तिवज्जाति इममत्थं दस्सेन्तो आह ‘‘सेसा पण्णत्तिवज्जा’’ति। तथा हि तस्सा वत्थुविजाननचित्तेन सचित्तकपक्खे चित्तं सिया कुसलं, सिया अकुसलं, सिया अब्याकतन्ति ‘‘अकुसलमेवा’’ति नियमो नत्थि। उभयत्थ आपज्जितब्बाति कायद्वारे, वचीद्वारे चाति उभयत्थ आपज्जितब्बा आपत्ति, ता पन अदिन्नादानादयो। ‘‘मनोद्वारे आपत्ति नाम नत्थी’’ति इदं येभुय्यवसेन वुत्तं उपनिक्खित्तसादियनादीसु आपत्तिसम्भवतोति दट्ठब्बम्।&lt;br&gt;&#xA;अकुसलचित्तो वा आपज्जतीति पाराजिकसुक्कविसट्ठिकायसंसग्गदुट्ठुल्लअत्तकामपारिचरियदुट्ठदोससङ्घभेदप्पहारदानतलसत्तिकादिभेदं आपत्तिं अकुसलचित्तो आपज्जति। अनुपसम्पन्नं पदसोधम्मं वाचेन्तो, मातुगामस्स धम्मं देसेन्तोति एवरूपं आपत्तिं कुसलचित्तो आपज्जति। असञ्चिच्चसहसेय्यादिं अब्याकतचित्तो आपज्जति। यं अरहा आपज्जति, सब्बं अब्याकतचित्तोव आपज्जति। तेनाह ‘‘कुसलाब्याकतचित्तो वा’’ति।&lt;br&gt;&#xA;दुक्खवेदनासमङ्गी वाति दुट्ठदोसादिभेदं आपत्तिं आपज्जन्तो दुक्खवेदनासमङ्गी आपज्जति। मेथुनधम्मादिभेदं पन सुखवेदनासमङ्गी आपज्जति। यं सुखवेदनासमङ्गी आपज्जति, तंयेव मज्झत्तो हुत्वा आपज्जन्तो अदुक्खमसुखवेदनासमङ्गी आपज्जति। तेनाह ‘‘इतरवेदनाद्वयसमङ्गी वा’’ति। इदम्पि च तिकद्वयं येभुय्यवसेनेव वुत्तम्। निपज्जित्वा निरोधसमापन्नो हि अचित्तको अवेदनो सहसेय्यापत्तिं आपज्जतीति। किञ्चापि एवं अनियमेन वुत्तं, विसेसो पनेत्थ अत्थीति दस्सेतुं ‘‘एवं सन्तेपी’’तिआदि वुत्तम्। एवं सन्तेपीति हि विसेसाभिधाननिमित्ताभ्यूपगमेव युज्जति। सब्बेसं वसेन तीणि चित्तानीति कुसलाकुसलाब्याकतानं वसेन पदसोधम्मादीसु तीणि चित्तानि।&lt;br&gt;&#xA;इदानि तं यथावुत्तनिदानादिवेदनात्तिकपरियोसानं सत्तरसप्पकारं इमस्मिं सिक्खापदे योजेतुं ‘‘इध पना’’तिआदिमाह। इधाति इमस्मिं पठमपाराजिकसिक्खापदे। वेसालियन्ति एवंनामके इत्थिलिङ्गवसेन पवत्तवोहारे नगरे। तञ्हि नगरं तिक्खत्तुं पाकारपरिक्खेपवड्ढनेन विसालीभूतत्ता ‘‘वेसाली’’ति वुच्चति। इदम्पि च नगरं सब्बञ्ञुतं सम्पत्तेयेव सम्मासम्बुद्धे सब्बाकारवेपुल्लत्तं पत्तन्ति वेदितब्बम्। ‘‘सिक्खं अपच्चक्खाया’’ति च ‘‘अन्तमसो तिरच्छानगतायपी’’ति च द्वे अनुपञ्ञत्तियोति मक्कटिवज्जिपुत्तकवत्थूनं वसेन वुत्ता। ‘‘अन्तमसो तिरच्छानगताया’’ति च ‘‘सिक्खं अपच्चक्खाया’’ति च इमा द्वे अनुपञ्ञत्तियो। आपत्तिकरा च होतीति पठमपञ्ञत्तितो विसुंयेवापत्तिकरा च होति। अञ्ञवादकसिक्खापदादीसु वियाति अञ्ञवादकसिक्खापदादीसु ‘‘विहेसके’’तिआदिका (पाचि॰ ९८) वियाति अत्थो। आदिसद्देन उज्झापनकस्स परिग्गहो। एत्थ हि अञ्ञवादकादितो विसुंयेव विहेसकादीसुपि पाचित्तियं होति। यथाह ‘‘रोपिते विहेसके सङ्घमज्झे वत्थुस्मिं वा आपत्तिया वा अनयुञ्जियमानो तं नकथेतुकामो तं नउग्घाटेतुकामो तुण्हीभूतो सङ्घं विहेसेति, आपत्ति पाचित्तियस्सा’’तिआदि (पारा॰ १००)। सुपिनन्ते विज्जमानापि मोचनस्सादचेतना अब्बोहारिकत्ता अनापत्तिकराति आह ‘‘अञ्ञत्र सुपिनन्तातिआदिका विया’’ति। तथा हि थिनमिद्धेन अभिभूतत्ता सुपिने चित्तं अब्बोहारिकं, चित्तस्स अब्बोहारिकत्ता ओपक्कमनकिरियापवत्तनिकापि चेतना अब्बोहारिका। वुत्तञ्हेतं ‘‘अत्थेसा, भिक्खवे, चेतना, सा च खो अब्बोहारिका’’ति (पारा॰ २३५), तस्मा ‘‘अञ्ञत्र सुपिनन्ता’’ति अयं अनुपञ्ञत्ति अनापत्तिकरा जाता। आदिसद्देन ‘‘अञ्ञत्र अधिमाना’’तिआदिकं (पारा॰ १९७) सङ्गण्हाति। अदिन्नादानादीसु वियाति अदिन्नादानादीसु ‘‘अरञ्ञा वा’’तिआदिका (पारा॰ ९१) वियाति अत्थो। एत्थ पन आदिसद्देन पठमपाराजिकादीनं सङ्गहो। एत्थ हि ‘‘तञ्च खो गामे, नो अरञ्ञे’’तिआदिना (पारा॰ ९०) नयेन लेसं ओड्डेन्तानं लेसपिदहनत्थं ‘‘अरञ्ञा वा’’तिआदिका अनुपञ्ञत्ति वुत्ताति उपत्थम्भकराव होति। तेनेव हि ‘‘ननु, आवुसो, तथेवेतं होती’’ति (पारा॰ ९०) भिक्खूहि वुत्तम्।&lt;br&gt;&#xA;वुत्तप्पकारे मग्गेति ‘‘मनुस्सामनुस्सतिरच्छानगतवसेना’’तिआदिना (कङ्खा॰ अट्ठ॰ पठमपाराजिकवण्णना) वुत्तप्पकारे तिंसमग्गे। इमस्स पन ‘‘छिन्ने’’ति इमिना सम्बन्धो। तचादीनि अनवसेसेत्वाति निमित्तप्पदेसे बहि ठितानि छविचम्मानि अनवसेसेत्वा। निमित्तसण्ठानमत्तं पञ्ञायतीति निमित्तमंसस्स पन अब्भन्तरे छविचम्मस्स च विज्जमानत्ता वुत्तम्। चम्मखिलन्ति चम्मक्खण्डम्। ‘‘उण्णिगण्डो’’तिपि (सारत्थ॰ टी॰ २.५५; वि॰ वि॰ टी॰ १.५५) वदन्ति। तञ्हि निमित्ते जातत्ता निमित्तमेव। तेनाह ‘‘सेवनचित्ते सति पाराजिक’’न्ति। सेवनचित्तेति मेथुनसेवनचित्ते। कायसंसग्गसेवनचित्ते पन सति सङ्घादिसेसोव । नट्ठो कायप्पसादो एत्थाति नट्ठकायप्पसादं, सुक्खपीळकं वा मतचम्मं वाति अत्थो। मते अक्खायिते, येभुय्येन अक्खायिते च पाराजिकापत्तिवचनतो (पारा॰ ६१) पन नट्ठकायप्पसादेपि इत्थिनिमित्ते पवेसेन्तस्स पाराजिकापत्तियेव। निमित्तसण्ठानमत्तम्पि अनवसेसेत्वाति निमित्ताकारेन ठितं यथावुत्तनिमित्तमंसादिम्पि अनवसेसेत्वा। वणसङ्खेपवसेनाति वणसङ्गहवसेन। वणे थुल्लच्चयञ्च ‘‘अमग्गेन अमग्गं पवेसेति, आपत्ति थुल्लच्चयस्सा’’ति (पारा॰ ६६) इमस्स सुत्तस्स वसेन वेदितब्बम्। तस्मिञ्हि सुत्ते द्वीसु सम्भिन्नवणेसु एकेन वणेन पवेसेत्वा दुतियेन नीहरन्तस्स थुल्लच्चयं वुत्तम्। वुत्तञ्हि समन्तपासादिकायं ‘‘इमस्स सत्तस्स अनुलोमवसेन सब्बत्थ वणसङ्खेपे थुल्लच्चयं वेदितब्ब’’न्ति (पारा॰ अट्ठ॰ १.६६)। मनुस्सानं पन अक्खिआदयोपि वणसङ्गहं गच्छन्तीति वणेन एकपरिच्छेदं कत्वा दस्सेन्तो ‘‘तथा’’तिआदिमाह। तेसं वणसङ्गहो ‘‘नवद्वारो महावणो’’ति (मि॰ प॰ २.६.१) एवमादिसुत्तानुसारेन वेदितब्बो। तत्थ मनुस्सानन्ति इत्थिपुरिसपण्डकउभतोब्यञ्जनकवसेन चतुब्बिधानं मनुस्सानम्। वत्थिकोसेसूति वत्थिपुटेसु पुरिसानं अङ्गजातकोसेसु। हत्थिअस्सादीनञ्च तिरच्छानानन्ति हत्थिअस्सगोणगद्रभओट्ठमहिंसादीनं तिरच्छानगतानम्। तिरच्छानानं पनाति सब्बेसम्पि तिरच्छानगतानम्। सब्बेसन्ति यथावुत्तमनुस्सादीनं सब्बेसम्।&lt;br&gt;&#xA;एवं जीवमानकसरीरे लब्भमानं आपत्तिविसेसं दस्सेत्वा इदानि मतसरीरे लब्भमानं आपत्तिविसेसं दस्सेतुं ‘‘मतसरीरे’’तिआदिमाह। वच्चमग्गपस्सावमग्गमुखमग्गानं चतूसु कोट्ठासेसु द्वे कोट्ठासे ठपेत्वा यदा अपरे द्वे कोट्ठासा खादिता, तदा उपड्ढक्खायितं नाम होति। न कुथितं होतीति उद्धुमातकादिभावेन कुथितं न होति, अल्लन्ति अत्थो। यदा पन सरीरं उद्धुमातकं होति कुथितं नीलमक्खिकसमाकिण्णं किमिकुलसमाकुलं नवहि वणमुखेहि पग्गळितपुब्बकुणपभावेन उपगन्तुम्पि असक्कुणेय्यं (पारा॰ अट्ठ॰ १.५९-६०), तदा पाराजिकवत्थुञ्च थुल्लच्चयवत्थुञ्च विजहति, दुक्कटवत्थुमेव होतीति आह ‘‘कुथिते दुक्कट’’न्ति। कुथितेति उद्धुमातकभावप्पत्ते। ईदिसे हि सरीरे यत्थ कत्थचि उपक्कमतो दुक्कटम्। तथा वट्टकते मुखे अच्छुपन्तं अङ्गजातं पवेसेन्तस्साति (पारा॰ अट्ठ॰ १.७३) विवट्टे मुखे चत्तारि पस्सानि, तालुकञ्च अप्फुसन्तं अङ्गजातं पवेसेन्तस्स दुक्कटन्ति अत्थो। सचे पन हेट्ठा वा उपरि वा उभयपस्सेहि वा छुपन्तं पवेसेति, पाराजिकम्। चतूहि पस्सेहि अच्छुपन्तं पवेसेत्वा अब्भन्तरे तालुकं छुपति, पाराजिकमेव। बहि निक्खन्तजिव्हाय वा दन्तेसु वा अङ्गजातं पवेसेन्तस्स थुल्लच्चयन्ति सम्बन्धो। जीवमानकसरीरेपि बहि निक्खन्तजिव्हाय थुल्लच्चयमेव। यदि पन बहि जिव्हाय पलिवेठेत्वा अन्तोमुखं पवेसेति, पाराजिकमेव। यदि पन दन्ता सुफुसिता, अन्तोमुखे ओकासो नत्थि, दन्ता च बहि ओट्ठमंसेन पटिच्छन्ना, तत्थ वातेन असम्फुट्ठं अल्लोकासं तिलफलमत्तम्पि पवेसेन्तस्स पाराजिकमेव। उप्पाटिते पन ओट्ठमंसे दन्तेसुयेव उपक्कमन्तस्स थुल्लच्चयम्। योपि दन्तो बहि निक्खमन्तो तिट्ठति, न सक्का ओट्ठेहि पिदहितुं, तत्थापि एसेव नयो।&lt;br&gt;&#xA;वेदनाय अट्टो पीळितो वेदनाट्टो। उम्मत्तकोति चेत्थ पित्तुम्मत्तको अधिप्पेतोति आह ‘‘यो पित्तवसेना’’तिआदि। पित्तवसेनाति बद्धपित्तवसेन। तस्मिञ्हि बद्धपित्ते पित्तकोसतो चलित्वा बहि निक्खमन्ते सत्ता उम्मत्तका होन्ति, विपल्लत्थसञ्ञा हिरोत्तप्पं छड्डेत्वा असारुप्पचरियं चरन्ति, लहुकगरुकानि सिक्खापदानि मद्दन्तापि न जानन्ति, भेसज्जकिरियायपि अतेकिच्छा होन्ति, एवरूपस्स उम्मत्तकस्स अनापत्ति। अबद्धपित्तं पन लोहितं विय सब्बङ्गगतं, तम्हि कुपिते सत्तानं कण्डुकच्छुसरीरकम्पादीनि होन्ति, तानि भेसज्जकिरियाय वूपसमन्ति। तेन वुत्तं ‘‘बद्धपित्तवसेना’’ति। खित्तचित्तो नाम विस्सट्ठचित्तो यक्खुम्मत्तको वुच्चतीति आह ‘‘यक्खेहि कतचित्तविक्खेपो खित्तचित्तो’’ति। यक्खा किर भेरवानि आरम्मणानि दस्सेत्वा मुखेन हत्थं पवेसेत्वा, हदयरूपं वा मद्दन्ता सत्ते विक्खित्तचित्ते विपल्लत्थसञ्ञे करोन्ति, एवरूपस्स खित्तचित्तस्स अनापत्ति। तेसं पन उभिन्नं अयं विसेसो – पित्तुम्मत्तको निच्चमेव उम्मत्तको होति, पकतिसञ्ञं न लभति। यक्खुम्मत्तको अन्तरन्तरा पकतिसञ्ञं पटिलभति। इध पन पित्तुम्मत्तको वा होतु, यक्खुम्मत्तको वा, यो सब्बसो मुट्ठस्सति किञ्चि न जानाति, अग्गिम्पि सुवण्णम्पि गूथम्पि चन्दनम्पि एकसदिसं मद्दन्तोव विचरति, एवरूपस्स अनापत्ति। अन्तरन्तरा पकतिसञ्ञं पटिलभित्वा ञत्वा करोन्तस्स पन आपत्तियेव। तेनाह ‘‘द्विन्नम्पि च एतेस’’न्तिआदि।&lt;br&gt;&#xA;अधिमत्तवेदनायाति अधिकप्पमाणाय दुक्खवेदनाय। आदिकम्मे नियुत्तो आदिकम्मिको, यो च आदिकम्मे नियुत्तो, सो तस्मिं कम्मे आदिभूतो होतीति आह ‘‘यो’’तिआदि। इध पन सुदिन्नत्थेरो आदिकम्मिको, तस्स अनापत्ति। अवसेसानं मक्कटिसमणवज्जिपुत्तकादीनं आपत्तियेव। पटिपादनं सम्पादनम्। करोन्तोयेव हि तं आपज्जतीति किरियम्। इदं (सारत्थ॰ टी॰ २.६६) पन येभुय्यवसेन वुत्तं मेथुनधम्मे परूपक्कमे सति सादियन्तस्स अकिरियसमुट्ठानभावतो। मेथुनप्पटिसंयुत्ताय हि कामसञ्ञाय अभावेन मुच्चनतो सञ्ञाविमोक्खम्। ‘‘अनापत्ति अजानन्तस्स, असादियन्तस्सा’’ति (पारा॰ ६६) हि वुत्तम्। मेथुनचित्तेनेव नं आपज्जति, न विना चित्तेनाति सचित्तकम्। रागवसेनेव आपज्जितब्बतो लोकवज्जम्। कायद्वारेनेव समुट्ठानतो कायकम्मम्। चित्तं पनेत्थ अङ्गमत्तं होति , न तस्स वसेन कम्मभावो लब्भति। लोभचित्तेनेव आपज्जितब्बतो अकुसलचित्तम्। सुखसमङ्गी वा उपेक्खासमङ्गी वा आपज्जतीति द्विवेदनम्। ननु समुट्ठानादीनि आपत्तिया होन्ति, न सिक्खापदस्स, अथ कस्मा सिक्खापदस्स समुट्ठानादीनि वुत्तानीति आह ‘‘इमानि च समुट्ठानादीनि नामा’’तिआदि। आपत्तिया होन्तीति अज्झाचारस्स होन्ति।&lt;br&gt;&#xA;मुननतो अनुमुननतो मुति, ञाणं, तं एतस्स अत्थीति मुतिमा, ञाणवाति अत्थो।&lt;br&gt;&#xA;पठमपाराजिकवण्णना निट्ठिता।&lt;/p&gt;</description>
    </item>
    <item>
      <title>१४ सङ्घादिसेसकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/14_sanghAdisesakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/14_sanghAdisesakaNDam/</guid>
      <description>&lt;p&gt;सङ्घादिसेसकण्डम्&lt;br&gt;&#xA;पियवचनेन आलपनन्ति पियायितब्बवचनेनालपनं, साधूनं समालपनन्ति वुत्तं होति। साधवो हि परे ‘‘भोन्तो’’ति वा ‘‘देवानंपिया’’ति वा ‘‘भद्रभव’’न्ति वा ‘‘आयस्मन्तो’’ति वा समालपन्ति।&lt;/p&gt;&#xA;&lt;h2 id=&#34;१-सककवससटठसकखपदवणणन&#34;&gt;१. सुक्कविस्सट्ठिसिक्खापदवण्णना&lt;/h2&gt;&#xA;&lt;p&gt;सं-सद्दो विज्जमानत्थोति आह ‘‘संविज्जती’’ति। चेतनाति वीतिक्कमवसप्पवत्ता पुब्बभागचेतना, मोचनस्सादचेतनाति अत्थो। अस्साति सुक्कविस्सट्ठिया। अञ्ञपदत्थसमासेनेव सुक्कविस्सट्ठिया वुत्तत्ता इक-सद्दस्स विसुं अत्थो नत्थीति आह ‘‘सञ्चेतनाव सञ्चेतनिका’’ति। इदानि इक-सद्दोव अत्थिअत्थं पकासेतीति दस्सेन्तो ‘‘सञ्चेतना वा’’तिआदिमाह। संविज्जमाना चेतना सञ्चेतना। सुक्कस्साति सम्भवस्स। विसट्ठीति विस्सग्गो।&lt;br&gt;&#xA;इदानि तं यस्मिं काले मोचेति, येनाधिप्पायेन मोचेति, येन चोपायेन मोचेति, यञ्च तस्स अधिप्पायस्स वत्थु, तं सब्बं सङ्खेपतो विभावेत्वा सरूपतो तं विसट्ठिं दस्सेतुं ‘‘रागूपत्थम्भादीसू’’तिआदिमाह। तत्थ रागस्स बलवभावो, रागेन वा अङ्गजातस्सूपत्थम्भो थद्धभावो रागूपत्थम्भो, सो आदि येसं ते रागूपत्थम्भादयो, तेसु रागूपत्थम्भादीसु। आदिसद्देन (पारा॰ २३८) वच्चूपत्थम्भपस्सावूपत्थम्भवातूपत्थम्भउच्चालिङ्गपाणकदट्ठूपत्थम्भानं गहणम्। कम्मञ्ञतं पत्तेति मोचनकम्मक्खमताय कम्मनियतं पत्ते, अज्झत्तरूपादीसु उपक्कमारहभावं पत्तेति अत्थो। अरोगस्स भावो आरोग्यं, तं आदि येसं ते आरोग्यादयो, तेसु आरोग्यादीसु। आदिसद्देन सुखभेसज्जदानपुञ्ञयञ्ञसग्गबीजवीमंसदवानं गहणम्। अज्झत्तरूपं अज्झत्तं उपादिन्नरूपं, तं आदि येसं ते अज्झत्तरूपादयो, तेसु। आदिसद्देन बहिद्धारूपअज्झत्तबहिद्धारूपआकासेकटिकम्पनानं गहणम्। मोचने अस्सादो सुखवेदना मोचनस्सादो, मोचनत्थं पुब्बभागे पवत्तरागो, सम्पयुत्तअस्सादसीसेन चेत्थ रागो वुत्तो, तेन सम्पयुत्ता चेतना मोचनस्सादचेतना, ताय । इमिना मुच्चनस्सादो (पारा॰ अट्ठ॰ २.२४०) मुत्तस्सादो मेथुनस्सादो फस्सस्सादो कण्डुवनस्सादो दस्सनस्सादो निसज्जस्सादो वाचस्सादो गेहसितपेमं वनभङ्गियन्ति इमेहि सम्पयुत्ता चेतनायो पटिक्खिपति, ताहि निमित्ते उपक्कमन्तस्स मुत्तेपि अनापत्ति। ‘‘निमित्ते उपक्कमन्तस्सा’’ति इमिना पन ऊरुमद्दापनादीनि पटिक्खिपति। तेन हि सतिपि मोचनस्सादे निमित्ते उपक्कमाभावतो मुत्तेपि अनापत्ति। वुत्तञ्हेतं समन्तपासादिकायं ‘‘सा च खो निमित्ते उपक्कमन्तस्सेव, हत्थपरिकम्मपादपरिकम्मगत्तपरिकम्मकरणेन सचेपि असुचि मुच्चति, अनापत्ती’’ति।&lt;br&gt;&#xA;आसयधातुनानात्ततोति पित्तसेम्हपुब्बलोहितासयानञ्चेव पथवीधातुआदीनञ्च चतुन्नं धातूनं, रससोणितादीनं वा सत्तन्नं धातूनं नानात्ततो। ठाना चावनाति सुक्कस्स यं ठानं, ततो चुति। सुक्कस्स हि वत्थिसीसं कटि कायोति (पारा॰ अट्ठ॰ २.२३७) तिधा ठानं पकप्पेन्ति। एको किराचरियो ‘‘वत्थिसीसं सुक्कस्स ठान’’न्ति आह, एको ‘‘कटी’’ति, एको ‘‘सकलो कायो’’ति। तेसु ततियस्स भासितं सुभासितम्। केसलोमनखदन्तानञ्हि मंसविनिमुत्तट्ठानं, उच्चारपस्सावखेळसिङ्घाणिका, थद्धसुक्खचम्मानि च वज्जेत्वा अवसेसो छविमंसलोहितानुगतो सब्बोपि कायो कायप्पसादभावजीवितिन्द्रियाबद्धपित्तानं, सम्भवस्स च ठानमेव। तथा हि रागपरियुट्ठानेनाभिभूतानं हत्थीनं उभोहि कण्णचूळिकाहि सम्भवो निक्खमति।&lt;br&gt;&#xA;एत्थ च ‘‘रागूपत्थम्भादीसू’’तिआदिना (पारा॰ अट्ठ॰ २.२३७) कालो दस्सितो। रागूपत्थम्भादिकालेसु हि अङ्गजातं कम्मनियं होति। यस्स कम्मनियत्ते सति मोचेति, इतो परं अञ्ञो कालो नत्थि। न हि विना रागूपत्थम्भादीहि पुब्बण्हादयो कालभेदा मोचने निमित्तं होन्ति। ‘‘आरोग्यादीसू’’तिआदिना पन अधिप्पायो दस्सितो। एवरूपेन हि अधिप्पायभेदेन मोचेति, न अञ्ञथा। ‘‘अज्झत्तरूपादीसू’’तिआदिना उपायो दस्सितो। अज्झत्तरूपे वा हि मोचेय्य, बहिद्धारूपे वा, उभयत्थ वा, आकासे वा कटिं कम्पेन्तो, इतो परं अञ्ञो उपायो नत्थि। नीलादिवसेना’’तिआदीहि पन दसहि नवमस्स अधिप्पायस्स वत्थु दस्सितम्। वीमंसन्तो हि नीलादीसु अञ्ञतरवसेन वीमंसति, न तेहि विनिमुत्तन्ति। ‘‘ठाना चावना’’ति इमिना पन अत्थतो विस्सट्ठि दस्सिता । यथाह ‘‘विस्सट्ठीति ठानतो चावना वुच्चती’’ति (पारा॰ २३७)। सा चायं तस्स सुक्कस्स ठाना चावना रागवसेन। वुत्तञ्हेतं कथावत्थुअट्ठकथायं ‘‘सुक्कविस्सट्ठि नाम रागसमुट्ठाना होती’’ति (कथा॰ अट्ठ॰ ३०७)। अञ्ञत्र सुपिनन्ताति सुपिनो एव सुपिनन्तो, तं ठपेत्वाति वुत्तं होति। तेनाह ‘‘या सुपिने’’तिआदि। सङ्घादिसेसोति इमस्स आपत्तिनिकायस्स नामम्। तेनाह ‘‘या अञ्ञत्र सुपिनन्ता’’तिआदि। आपत्तिनिकायोति आपत्तिसमूहो। किञ्चापि अयं एकाव आपत्ति, रुळ्हिसद्देन, पन अवयवे समूहवोहारेन वा ‘‘निकायो’’ति वुत्तो ‘‘एको वेदनाक्खन्धो, एको विञ्ञाणक्खन्धो’’तिआदीसु विय।&lt;br&gt;&#xA;अस्साति (सारत्थ॰ टी॰ २.१६ संघादिसेसकण्ड) आपत्तिनिकायस्स। ननु च अयुत्तोयं निद्देसो ‘‘सङ्घो आदिम्हि चेव सेसे च इच्छितब्बो अस्सा’’ति। न हि आपत्तिनिकायस्स आदिम्हि चेव सेसे च सङ्घो इच्छितो, किञ्चरहि वुट्ठानस्साति इमं चोदनं मनसि निधाय यथा न विरुज्झति, तथा अधिप्पायं विवरितुं ‘‘किं वुत्तं होती’’तिआदिमाह। आपत्तितो वुट्ठानस्स आदिम्हि चेव सेसे च इच्छितो सङ्घो आपत्तियाव इच्छितो नाम होतीति अयमेत्थ अधिप्पायो। आपत्तिवुट्ठानन्ति आपत्तितो वुट्ठानं, अनापत्तिकभावूपगमनन्ति अत्थो।&lt;br&gt;&#xA;दकसोतन्ति पस्सावमग्गं, अङ्गजातप्पदेसन्ति वुत्तं होति। यदि एवं अथ कस्मा अट्ठकथायं ‘‘दकसोतं ओतिण्णमत्ते’’ति वुत्तन्ति आह ‘‘ठानतो पन चुत’’न्तिआदि। अवस्समेव दकसोतं ओतरति अधिवासेत्वा अन्तरा निवारेतुं असक्कुणेय्यत्ता। दकसोतोरोहनतो (सारत्थ॰ टी॰ २.२३६-२३७) पट्ठाय पन उपादिन्नतो विनिमुत्तत्ता सम्भवरूपं उतुसमुट्ठानमेव अवसिस्सति, सेसं तिसमुट्ठानं नत्थीति वेदितब्बम्। तस्माति यस्मा ठानतो चुतं दकसोतं ओतरति, तस्मा।&lt;br&gt;&#xA;अमोचनाधिप्पायस्साति भेसज्जेन निमित्तं आलिम्पन्तस्स उच्चारादीनि वा करोन्तस्स। सुपिनं पस्सन्तस्साति (पारा॰ अट्ठ॰ २.२३७) धातुक्खोभतो वा अनुभूतपुब्बतो वा देवतोपसंहारतो वा पुब्बनिमित्ततो वाति इमेहि चतूहि कारणेहि सुपिनं पस्सन्तस्स। किं पनेतं पस्सन्तो सुत्तो पस्सति, पटिबुद्धो, उदाहु नेव सुत्तो, न पटिबुद्धोति? किञ्चेत्थ – यदि ताव सुत्तो पस्सति, अभिधम्मविरोधो आपज्जति। भवङ्गचित्तेन हि सुपति, तं रूपनिमित्तादिआरम्मणं वा रागादिसम्पयुत्तं वा न होति। सुपिनं पस्सन्तस्स च ईदिसानि चित्तानि उप्पज्जन्ति। अथ पटिबुद्धो पस्सति, विनयविरोधो आपज्जति। यञ्हि पटिबुद्धो पस्सति, तं सब्बोहारिकचित्तेन पस्सति। सब्बोहारिकचित्तेन च कते वीतिक्कमे अनापत्ति नाम नत्थि। सुपिनं पस्सन्तेन पन कतेपि वीतिक्कमे एकन्तं अनापत्ति एव। अथ नेव सुत्तो न पटिबुद्धो पस्सति, को नाम पस्सति, एवञ्च सति सुपिनस्स अभावोव आपज्जतीति? न अभावो, कस्मा? यस्मा कपिमिद्धपरेतो पस्सति। वुत्तञ्हेतं ‘‘कपिमिद्धपरेतो खो महाराज सुपिनं पस्सती’’ति (मि॰ प॰ ५.३.५)। कपिमिद्धपरेतोति मक्कटनिद्दाय युत्तो। यथा हि मक्कटस्स निद्दा लहुपरिवत्ता होति, एवं या निद्दा पुनप्पुनं कुसलादिचित्तवोकिण्णत्ता लहुपरिवत्ता, यस्सा पवत्तियं पुनप्पुनं भवङ्गतो उत्तरणं होति, ताय युत्तो सुपिनं पस्सति। यस्स च एवं पस्सन्तस्स सुपिने मेथुनं धम्मं पटिसेवन्तस्स विय, कायसंसग्गादीनि आपज्जन्तस्स विय च सुपिनन्तेनेव कारणेन असुचि मुच्चति, तस्सपि अनापत्ति। सुपिने (पारा॰ अट्ठ॰ २.२६२) पन उप्पन्नाय अस्सादचेतनाय सचस्स विसयो होति, निच्चलेन भवितब्बं, न हत्थेन निमित्तं कीळापेतब्बम्। कासावपच्चत्थरणरक्खणत्थं पन हत्थपुटेन गहेत्वा जग्गनत्थाय उदकट्ठानं गन्तुं वट्टति।&lt;br&gt;&#xA;सुक्कविस्सट्ठिसिक्खापदवण्णना निट्ठिता।&lt;/p&gt;</description>
    </item>
    <item>
      <title>१५ अनियतकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/15_aniyatakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/15_aniyatakaNDam/</guid>
      <description>&lt;p&gt;अनियतकण्डम्&lt;/p&gt;&#xA;&lt;h2 id=&#34;१-पठमअनयतसकखपदवणणन&#34;&gt;१. पठमअनियतसिक्खापदवण्णना&lt;/h2&gt;&#xA;&lt;p&gt;‘‘मातुगामेना’’ति वत्वा पुन ‘‘एकाया’’ति वुत्तत्ता ‘‘मातुगामसङ्खाताय एकाय इत्थिया’’ति वुत्तम्। रहोति अप्पकासम्। अप्पकासता च यो अनापत्तिं करोति, तस्स अपच्चक्खभावतोति आह ‘‘चक्खुस्स रहो’’ति। ननु ‘‘रहो नाम चक्खुस्स रहो, सोतस्स रहो। चक्खुस्स रहो नाम न सक्का होति अक्खिं वा निखणियमाने, भमुकं वा उक्खिपियमाने, सीसं वा उक्खिपियमाने पस्सितुम्। सोतस्स रहो नाम न सक्का होति पकतिकथा सोतु’’न्ति पदभाजनपाळियं सोतस्स रहोति आगतं, अथ कस्मा तं अवत्वा ‘‘चक्खुस्स रहो’’ति एत्तकमेव वुत्तन्ति आह ‘‘किञ्चापी’’तिआदि। इमिना पाळियं ‘‘सोतस्स रहो’’ति इदं अत्थुद्धारवसेन वुत्तन्ति दस्सेति। अथ कथमेतं विञ्ञायति ‘‘चक्खुस्सेव रहो इध अधिप्पेतो’’ति? ‘‘पटिच्छन्ने आसने’’ति वचनतो ‘‘सक्का होति मेथुनं धम्मं पटिसेवितु’’न्ति (पारा॰ ४४५) च वुत्तत्ता। तेनेवाह ‘‘सचेपी’’तिआदि। ‘‘पिहितकवाटस्सा’’ति (सारत्थ॰ टी॰ २.४४४-४४५) इमिना पटिच्छन्नभावतो चक्खुस्स रहोसब्भावं दस्सेति। अपिहितकवाटस्स (पारा॰ अट्ठ॰ २.४४४-४४५) पन द्वारे निसिन्नो अनापत्तिं करोति, न केवलं अपिहितकवाटस्स गब्भस्स द्वारे निसिन्नोव अनापत्तिं करोति, अन्तोद्वादसहत्थे ओकासे निसिन्नोपीति वेदितब्बो। तेनाह ‘‘यत्थ पन सक्का दट्ठु’’न्तिआदि। यस्मा निसीदित्वा निद्दायन्तो कपिमिद्धपरेतो कञ्चि कालं चक्खूनि उम्मीलेति, कञ्चि कालं निमीलेति, न च महानिद्दं ओक्कमति, तस्मा ‘‘निद्दायन्तोपि अनापत्तिं करोती’’ति वुत्तम्। निपज्जित्वा निद्दायन्तो पन तादिसो न होतीति आह ‘‘निपज्जित्वा निद्दायन्तोपि न करोती’’ति, अनापत्तिं न करोतीति अत्थो। मेथुनस्स मातुगामो दुतियो न होति। इत्थियो हि अञ्ञमञ्ञिस्सा वज्जं पटिच्छादेन्ति। तेनेव वेसालियं (पारा॰ ७६-७७) महावने द्वारं विवरित्वा निपन्ने भिक्खुम्हि सम्बहुला इत्थियो यावदत्थं कत्वा पक्कमिंसु। तेनाह ‘‘इत्थीनं पन सतम्पि न करोती’’ति। तं कम्मन्ति अज्झाचारकम्मम्। यस्मा निसीदित्वाव निपज्जति, तस्मा निपज्जनम्पि अन्तोकत्वा ‘‘निसज्जं कप्पेय्या’’ति वुत्तन्ति दस्सेतुं ‘‘एत्थ चा’’तिआदिमाह। तिण्णं धम्मानं अञ्ञतरेन कारेतब्बोति निसज्जं पटिजानमानस्स तिण्णं धम्मानं अञ्ञतरसमायोगो होतियेवाति वुत्तम्। पाराजिकेन, पन सङ्घादिसेसेन च पाचित्तियेन च तेनाकारेन निसज्जं पटिजानमानोव कारेतब्बो। न अप्पटिजानमानोति निसज्जं अप्पटिजानमानो तिण्णं धम्मानं अञ्ञतरेन न कारेतब्बोति। अलज्जीपि हि पटिजानमानोव आपत्तिया कारेतब्बो। याव न पटिजानाति, ताव ‘‘नेव सुद्धो’’ति वा ‘‘न असुद्धो’’ति वा वत्तब्बो, वत्तानुसन्धिना पन कारेतब्बोति। वुत्तञ्हेतं –&lt;br&gt;&#xA;‘‘पटिञ्ञा लज्जीसु कता, अलज्जीसु एवं न विज्जति।&lt;br&gt;&#xA;बहुम्पि अलज्जी भासेय्य, वत्तानुसन्धितेन कारये’’ति॥ (परि॰ ३५९)।&lt;br&gt;&#xA;न केवलं तिण्णं धम्मानं अञ्ञतरेन चोदनायमेव एवं पटिञ्ञाय कारेतब्बो, अथ खो निसज्जादिना आकारेन सद्धिं चोदनायपीति दस्सेतुं ‘‘येन वा सा सद्धेय्यवचसा उपासिका वदेय्य, तेन सो भिक्खु कारेतब्बो’’ति वुत्तम्। तेनेवाह ‘‘निसज्जादीसु आकारेसू’’तिआदि। एत्थ च ‘‘पटिजानमानो’’ति अवुत्तेपि अधिकारत्ता ‘‘पटिजानमानोव तेन सो भिक्खु कारेतब्बो’’ति वुत्तम्। तथारूपाय (सारत्थ॰ टी॰ २.४४४-४४५) उपासिकाय वचने अञ्ञथत्ताभावतो दिट्ठं नाम तथापि होति, अञ्ञथापि होतीति दस्सने अञ्ञथत्तसम्भवं दस्सेति। अनेकंसिकताय न नियतोति अनियतो। तेनाह ‘‘तिण्णं आपत्तीन’’न्तिआदि।&lt;br&gt;&#xA;रहोनिसज्जस्सादेन मातुगामस्स सन्तिकं गन्तुकामो अक्खिं अञ्जेति, दुक्कटम्। निवासनं निवासेति, कायबन्धनं बन्धति, चीवरं पारुपति, सब्बत्थ पयोगे पयोगे दुक्कटम्। गच्छति, पदवारे पदवारे दुक्कटम्। गन्त्वान निसीदति, दुक्कटमेव। तेनाह ‘‘मेथुनधम्मसन्निस्सितकिलेससङ्खातेना’’तिआदि। एत्थ च रहोनिसज्जस्सादस्स असतिपि मेथुनरागभावे तप्पटिबद्धकिलेसत्ता वुत्तं ‘‘मेथुनधम्मसन्निस्सितकिलेससङ्खातेना’’ति। तेनेव सन्निस्सितग्गहणं कतम्। रहस्सादेनाति ‘‘इत्थन्नामाय सद्धिं रहो निसीदित्वा हसितलपितादिकं करेय्य’’न्ति उप्पन्नअस्सादहेतु । निसज्जाय पाचित्तियं असति उपचारगते निपज्जित्वा अनिद्दायन्ते अनन्धे विञ्ञुपुरिसेति अधिप्पायो। सचे सा इत्थी केनचि करणीयेन उट्ठायुट्ठाय पुनप्पुनं निसीदति, निसज्जाय निसज्जाय पाचित्तियम्। यं सन्धाय गतो, सा न दिट्ठा, अञ्ञा आगन्त्वा निसीदति, अस्सादे उप्पन्ने पाचित्तियम्। सचे सम्बहुला आगच्छन्ति, मातुगामगणनाय पाचित्तियम्। सचे उट्ठायुट्ठाय पुनप्पुनं निसीदन्ति, निसज्जागणनायपि पाचित्तियानि। अनियमेत्वा ‘‘दिट्ठदिट्ठाय सद्धिं रहस्सादं कप्पिस्सामी’’ति गन्त्वा निसिन्नस्सापि आगतागतानं वसेन, पुनप्पुनं निसज्जाय वसेन च वुत्तनयेनेव आपत्तियो वेदितब्बा। वुत्तप्पकारे पुरिसेति अनन्धे विञ्ञुपुरिसे। उपचारगते सतीति द्वादसहत्थब्भन्तरगते सति। सचे सुद्धचित्तेन गन्त्वा निसिन्नस्स सन्तिकं आगन्त्वा निसिन्नाय इत्थिया रहस्सादो उप्पज्जति, एवम्पि अनापत्ति।&lt;br&gt;&#xA;पठमअनियतसिक्खापदवण्णना निट्ठिता।&lt;/p&gt;</description>
    </item>
    <item>
      <title>१६ निस्सग्गियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/16_nissaggiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/16_nissaggiyakaNDam/</guid>
      <description>&lt;p&gt;निस्सग्गियकण्डम्&lt;br&gt;&#xA;१. चीवरवग्गो&lt;/p&gt;&#xA;&lt;h2 id=&#34;१-कथनसकखपदवणणन&#34;&gt;१. कथिनसिक्खापदवण्णना&lt;/h2&gt;&#xA;&lt;p&gt;निट्ठितचीवरस्मिन्ति (पारा॰ अट्ठ॰ २.४६२-४६३) निट्ठितञ्च तं चीवरञ्चाति निट्ठितचीवरं, निट्ठिते आनिसंसमूलके चीवरे, पच्चासाचीवरे चाति अत्थो। यस्मा पन तं चीवरं करणेनपि निट्ठितं होति नासनादीहिपि, तस्मा ‘‘सूचिकम्मपरियोसानेन वा’’तिआदि वुत्तम्। तत्थ यं किञ्चि सूचिया कत्तब्बं पासकपट्टगण्ठिकपट्टपरियोसानकम्मं, तं सूचिकम्मपरियोसानं नाम, तेन। नट्ठन्ति चोरादीहि हटम्। एतम्पि हि करणपलिबोधस्स निट्ठितत्ता ‘‘निट्ठित’’न्ति वुच्चति। विनट्ठन्ति उपचिकादीहि खादितम्। दड्ढन्ति अग्गिना दड्ढम्। चीवरासा वा उपच्छिन्नाति ‘‘असुकस्मिं नाम कुले चीवरं लभिस्सामी’’ति या चीवरासा उप्पन्ना होति, सा उपच्छिन्ना। एतेसम्पि करणपलिबोधस्सेव निट्ठितत्ता निट्ठितभावो वेदितब्बो। तेनाह ‘‘इमेसु वा’’तिआदि। एतेन चीवरपलिबोधाभावो वुत्तो। तेनाह ‘‘चीवरस्स करणपलिबोधे उपच्छिन्नेति अत्थो’’ति। कथमेतं विञ्ञायतीति आह ‘‘अत्थतकथिनस्स ही’’तिआदि। पञ्चानिसंसे अञ्ञत्थ गन्तुं अदत्वा सङ्गण्हनट्ठेन कथिनं, थिरन्ति अत्थो, अत्थतं कथिनं येन सो अत्थतकथिनो, तस्स अत्थतकथिनस्स। हीति कारणत्थे निपातो। ताव कथिनानिसंसं लभतीति एत्थ यो अत्थतकथिनो भिक्खूति अज्झाहरितब्बं, ताव सो अत्थतकथिनो भिक्खूति वेदितब्बो, अनामन्तचारादिकं कथिनानिसंसं लभतीति अत्थो। ‘‘अत्थतकथिनस्स भिक्खुनो’’ति इदं वा ‘‘अत्थतकथिनो भिक्खू’’ति विभत्तिविपरिणामं कत्वा योजेतब्बम्। इदं वुत्तं होति – चीवरपलिबोधो आवासपलिबोधोति द्वे पलिबोधा। तेसु एकपलिबोधेपि सति यस्मा अनामन्तचारादिकं आनिसंसं लभति, नासति। कस्मा? ‘‘निट्ठितचीवरस्मि’’न्ति एतस्स चीवरस्स करणपलिबोधे उपच्छिन्नेति अयमत्थो विञ्ञायतीति। सङ्घस्साति सङ्घेन। कत्तरि चेतं सामिवचनम्। उब्भतेति अट्ठन्नं मातिकानमञ्ञतरेन, अन्तरुब्भारेन वा उद्धटे।&lt;br&gt;&#xA;तत्राति तस्मिं कथिने। उब्भारो उद्धरणम्। पुरिमवस्संवुट्ठे तिंसमत्ते पावेय्यके भिक्खू उद्दिस्स ‘‘अनुजानामि, भिक्खवे, वस्संवुट्ठानं भिक्खूनं कथिनं अत्थरितु’’न्ति कथिनक्खन्धके (महाव॰ ३०६) भगवता कथिनस्स अनुञ्ञातत्ता ‘‘अयञ्हि कथिनत्थारो नाम…पे॰… अनुञ्ञातो’’ति वुत्तम्। तत्थ पुरिमवस्संवुट्ठानन्ति वस्सच्छेदं अकत्वा पुरिमवस्संवुट्ठानन्ति अत्थो। एतेन वुट्ठवस्सवसेन ताव पुरिमिकाय वस्सं उपगतायेव कथिनत्थारं लभन्ति, न पच्छिमिकाय उपगताति दस्सेति। वुट्ठवस्सवसेन ताव एवं होतु, गणनवसेन तं कित्तका लभन्तीति आह ‘‘सो’’तिआदि। सोति कथिनत्थारो। सब्बन्तिमेन परिच्छेदेनाति गणनवसेन पच्छिमकोटिया। पञ्चन्नं जनानं वट्टतीति पच्छिमकोटिया चत्तारो कथिनदुस्सस्स दायका, एको पटिग्गाहकोति पञ्चन्नं जनानं वट्टति। केचि पन ‘‘पञ्चवग्गकरणीयत्ता ‘पञ्चन्नं जनानं वट्टती’ति वुत्त’’न्ति वदन्ति, तं तेसं मतिमत्तं ‘‘तत्र, भिक्खवे, य्वायं चतुवग्गो भिक्खुसङ्घो ठपेत्वा तीणि कम्मानि उपसम्पदं पवारणं अब्भान’’न्ति चम्पेय्यक्खन्धके (महाव॰ ३८८) वुत्तत्ता। तस्माति यस्मा वुट्ठवस्सवसेन पुरिमवस्संवुट्ठानं अनञ्ञातो, यस्मा च सब्बन्तिमेन परिच्छेदेन पञ्चन्नं जनानं वट्टति, तस्मा। यत्थाति यस्मिं विहारे। आनिसंसेति अनामन्तचारादिके कथिनानिसंसे। अथ पन चत्तारो भिक्खू वस्सं उपगता, एको परिपुण्णवस्सो सामणेरो सचे पच्छिमिकाय उपसम्पज्जति, गणपूरको चेव होति, आनिसंसञ्च लभति। तयो भिक्खू, द्वे सामणेरा, द्वे भिक्खू, तयो सामणेरा, एको भिक्खु, चत्तारो सामणेराति एत्थापि एसेव नयो।&lt;br&gt;&#xA;खन्धके वुत्ताय ञत्तिदुतियकम्मवाचायाति –&lt;br&gt;&#xA;‘‘सुणातु मे, भन्ते, सङ्घो, इदं सङ्घस्स कथिनदुस्सं उप्पन्नम्। यदि सङ्घस्स पत्तकल्लं, सङ्घो इमं कथिनदुस्सं इत्थन्नामस्स भिक्खुनो ददेय्य कथिनं अत्थरितुं, एसा ञत्ति। सुणातु मे, भन्ते, सङ्घो, इदं सङ्घस्स कथिनदुस्सं उप्पन्नं, सङ्घो इमं कथिनदुस्सं इत्थन्नामस्स भिक्खुनो देति कथिनं अत्थरितुम्। यस्सायस्मतो खमति इमस्स कथिनदुस्सस्स इत्थन्नामस्स भिक्खुनो दानं कथिनं अत्थरितुं, सो तुण्हस्स। यस्स नक्खमति, सो भासेय्य। दिन्नं इदं सङ्घेन कथिनदुस्सं इत्थन्नामस्स भिक्खुनो कथिनं अत्थरितुं, खमति सङ्घस्स, तस्मा तुण्ही, एवमेतं धारयामी’’ति (महाव॰ ३०७) –&lt;br&gt;&#xA;एवं कथिनक्खन्धके वुत्ताय ञत्तिदुतियकम्मवाचाय। कथिनत्थारारहस्साति कथिनं अत्थरितुं भब्बस्स। सो च खो पुब्बकरणजाननादीहि अट्ठहि अङ्गेहि समन्नागतोति वेदितब्बो। वुत्तञ्हेतं विनयविनिच्छये ‘‘अट्ठधम्मकोविदो भिक्खु, कथिनत्थारमरहती’’ति। परिवारेपि (परि॰ ४०९) वुत्तं –&lt;br&gt;&#xA;‘‘अट्ठहङ्गेहि समन्नागतो पुग्गलो भब्बो कथिनं अत्थरितुम्। कतमेहि अट्ठहङ्गेहि समन्नागतो पुग्गलो भब्बो कथिनं अत्थरितुं? पुब्बकरणं जानाति, पच्चुद्धारं जानाति, अधिट्ठानं जानाति, अत्थारं जानाति, मातिकं जानाति, पलिबोधं जानाति, उद्धारं जानाति, आनिसंसं जानाति, इमेहि अट्ठहङ्गेहि समन्नागतो पुग्गलो भब्बो कथिनं अत्थरितु’’न्ति।&lt;br&gt;&#xA;एत्थ च पुब्बकरणं नाम धोवनविचारणच्छेदनबन्धनसिब्बनरजनकप्पकरणम्। पच्चुद्धारो नाम पुराणसङ्घाटिआदीनं पच्चुद्धरणम्। अधिट्ठानं नाम कथिनचीवराधिट्ठानम्। अत्थारो नाम कथिनत्थारो। मातिका नाम अट्ठ मातिका। पलिबोधो नाम आवासपलिबोधो चीवरपलिबोधोति द्वे पलिबोधा। उद्धारो नाम पक्कमनन्तिकादयो। आनिसंसो नाम पञ्चानिसंसा।&lt;br&gt;&#xA;यं पन समन्तपासादिकायं (महाव॰ अट्ठ॰ ३०६) वुत्तं ‘‘कथिनं पन केन अत्थरितब्बं? यस्स सङ्घो कथिनचीवरं देति, सङ्घेन पन कस्स दातब्बं? यो जिण्णचीवरो होति, सचे बहू जिण्णचीवरा होन्ति, वुड्ढस्स दातब्बम्। वुड्ढेसुपि यो महापरिसो तदहेव चीवरं कत्वा अत्थरितुं सक्कोति, तस्स दातब्बम्। सचे वुड्ढो न सक्कोति, नवकतरो सक्कोति, तस्स दातब्बम्। अपिच सङ्घेन महाथेरस्स सङ्गहं कातुं वट्टति, तस्मा ‘तुम्हे, भन्ते, गण्हथ, मयं कत्वा दस्सामा’ति वत्तब्ब’’न्ति, तम्पि कथिनत्थारारहंयेव गहेत्वाव दातब्बम्। देन्तेन पन तीसु चीवरेसु यं यं जिण्णं होति, तं तदत्थाय दातब्बम्। पकतिया दुपट्टचीवरस्स दुपट्टत्थायेव दातब्बम्। सचेपिस्स एकपट्टचीवरं घनं होति, कथिनसाटको च पेलवो, सारुप्पत्थाय दुपट्टप्पहोनकमेव दातब्बम्। ‘‘अहं अलभन्तो एकपट्टं पारुपामी’’ति वदन्तस्सापि दुपट्टं दातुं वट्टति। यो पन लोभपकतिको होति, तस्स न दातब्बम्। तेनापि कथिनं अत्थरित्वा पच्छा सिब्बेत्वा ‘‘द्वे चीवरानि करिस्सामी’’ति न गहेतब्बम्।&lt;br&gt;&#xA;तेनाति कथिनत्थारकेन भिक्खुना। तदहेवाति तस्मिंयेव दिवसे। पञ्च वा अतिरेकानि वा खण्डानि छिन्दित्वाति यथा पञ्चखण्डिकादीनं सङ्घाटिआदीनं तिण्णं चीवरानं अञ्ञतरप्पहोनकानि महामण्डलअड्ढमण्डलादिवसेन पञ्च खण्डानि वा अतिरेकानि वा सत्तादिखण्डानि होन्ति, एवं छिन्दित्वा। तस्मिञ्च कथिनचीवरे करियमाने ‘‘अहं थेरो’’ति वा ‘‘बहुस्सुतो’’ति वा एकेनापि अकातुं न लब्भति। अनादरियेन अकरोन्तस्स दुक्कटम्। तस्मा सब्बेहेव सन्निपतित्वा धोवनछेदनसिब्बनरजनानि निट्ठापेतब्बानि। तेनाह ‘‘सेसभिक्खूहिपि तस्स सहायेहि भवितब्ब’’न्ति। कतचीवरमेवाति निट्ठितपरिकम्ममेव कथिनदुस्सम्। सब्बन्तिमेन परिच्छेदेन अन्तरवासकोपि छिन्दित्वाव कातब्बो अञ्ञथा अत्थारविपत्तितो। यथाह –&lt;br&gt;&#xA;‘‘कथञ्च पन, भिक्खवे, अनत्थतं होति कथिनं? न उल्लिखितमत्तेन अत्थतं होति कथिनं…पे॰… न अञ्ञत्र पञ्चकेन वा अतिरेकपञ्चकेन वा तदहेव सञ्छिन्नेना’’ति (महाव॰ ३०८)।&lt;br&gt;&#xA;तेनेवाह ‘‘अच्छिन्नासिब्बितं पन न वट्टती’’ति। तेन भिक्खुनाति अत्थारकेन भिक्खुना। अत्थरितब्बन्ति अत्थरणं कातब्बम्। तञ्च खो तथावचीभेदकरणमेवाति दट्ठब्बम्। यथाह –&lt;br&gt;&#xA;‘‘सचे सङ्घाटिया कथिनं अत्थरितुकामो होति, पोराणिका सङ्घाटि पच्चुद्धरितब्बा, नवा सङ्घाटि अधिट्ठातब्बा, ‘इमाय सङ्घाटिया कथिनं अत्थरामी’ति वाचा भिन्दितब्बा’’ति (परि॰ ४१३) –&lt;br&gt;&#xA;वित्थारो। ‘‘भन्ते, आवुसो’’ति च ‘‘अनुमोदथ, अनुमोदाही’’ति च वचनभेदं सन्धाय ‘‘थेरानञ्चा’’तिआदि वुत्तम्।&lt;br&gt;&#xA;एवं अत्थारकेन पटिपज्जितब्बविधिं दस्सेत्वा इदानि अनुमोदकेहि पटिपज्जितब्बविधिं दस्सेतुं ‘‘तेहिपी’’तिआदि वुत्तम्। ‘‘अनुमोदामा’’ति अत्तनाव अत्तनि गारववसेन वुत्तम्। किञ्चापि एवं वुत्तं, तथापि एककेन ‘‘अनुमोदामा’’ति वत्तुं न वट्टति, ‘‘अनुमोदामि’’च्चेव वत्तब्बन्ति वदन्ति, वीमंसित्वा गहेतब्बम्। इदानि कथिनानिसंसे दस्सेतुं भूमिं विचारयन्तो ‘‘पुरिमवस्संवुट्ठेसुपी’’तिआदिमाह। तत्थ तेसंयेवाति अत्थारकअनुमोदकानंयेव। वुत्तञ्हेतं परिवारे ‘‘द्विन्नं पुग्गलानं अत्थतं होति कथिनं अत्थारकस्स च अनुमोदकस्स चा’’ति (परि॰ ४०३)। तेति अत्थारकअनुमोदका। ततो पट्ठायाति अत्थारानुमोदनतो पट्ठाय। याव कथिनस्सुब्भाराति न केवलं चीवरमासेयेव, अथ खो अट्ठन्नं मातिकानं अञ्ञतरेन वा अन्तरुब्भारेन वा याव कथिनस्सुब्भारा पञ्चानिसंसे लभन्ति, उद्धटे पन न लभन्तीति अत्थो।&lt;br&gt;&#xA;इदानि ते पञ्चानिसंसे सरूपतो दस्सेतुं ‘‘अनामन्तचारो’’तिआदिमाह। तत्थ अनामन्तचारो नाम पञ्चन्नं भोजनानं अञ्ञतरेन निमन्तितस्स सन्तं भिक्खुं अनापुच्छा कुलेसु चारित्तापज्जनम्। असमादानचारो नाम नामेनाधिट्ठितस्स चीवरस्स असमादानचरणं, नामेनाधिट्ठितानं तिण्णं चीवरानमञ्ञतरं चीवरं यत्थ कत्थचि निक्खिपित्वा अञ्ञत्थ अरुणुट्ठापनन्ति अत्थो, चीवरविप्पवासोति वुत्तं होति। यावदत्थचीवरन्ति यावता चीवरेन अत्थो होति, तावतकं अनधिट्ठितं अविकप्पितं चीवरधारणं, दसाहमतिक्कमित्वा चीवरस्स ठपनन्ति अत्थो। गणस्स भोजनं गणभोजनम्। गणोति चेत्थ चत्तारो वा ततुत्तरि वा भिक्खू। तेसं विञ्ञत्तितो वा निमन्तनतो वा लद्धस्स ओदनादीनं पञ्चन्नं अञ्ञतरभोजनस्स सह गहणन्ति अत्थो। यो च तत्थ चीवरुप्पादोति तत्थ कथिनत्थतसीमाय मतकचीवरं वा होतु, सङ्घं उद्दिस्स दिन्नं वा सङ्घिकेन तत्रुप्पादेन आभतं वा येन केनचि आकारेन यं सङ्घिकं चीवरं उप्पज्जति, तं तेसं भविस्सतीति अत्थो। तेनाह ‘‘तस्मिं आवासे सङ्घस्स उप्पन्नचीवरञ्चा’’ति।&lt;br&gt;&#xA;‘‘यं पन तत्थ सङ्घस्स उप्पन्नं पत्तादि वा अञ्ञं भण्डं वा, तं सब्बेसं पापुणाति। यं पन तत्रुप्पादेन तण्डुलादिना वत्थं चेतापितं, अत्थतकथिनानमेव तानि वत्थानि पापुणन्ति। वत्थेहि पन तण्डुलादीसु चेतापितेसु सब्बेसं तानि पापुणन्ती’’ति गण्ठिपदे वुत्तं, तम्पि चेतापितकालतो पट्ठाय चीवरुप्पादो न होतीति सुवुत्तन्ति दट्ठब्बम्। अनत्थतकथिना पन इमेसु पञ्चसु आनिसंसेसु चीवरमासे असमादानचारं ठपेत्वा सेसानिसंसे लभन्ति। यदि असमादानचारोपि लब्भेय्य, पावेय्यका भिक्खू वस्संवुट्ठा ओकपुण्णेहि चीवरेहि न भगवन्तं उपसङ्कमेय्युम्। यस्मा तं न लब्भति, तस्मा चीवरमासेपि चीवरं समादाय एव भगवन्तं उपसङ्कमिंसु।&lt;br&gt;&#xA;एवं कथिनत्थारं दस्सेत्वा इदानि उब्भारं दस्सेन्तो ‘‘तं पनेतं कथिन’’न्तिआदिमाह। तत्थ मातिकाति मातरो, जनेत्तियोति अत्थो। कथिनुब्भारञ्हि एता अट्ठ जनेन्ति। तासु पक्कमनं अन्तो एतिस्साति पक्कमनन्तिका। एवं सेसापि वेदितब्बा। तत्थ यो भिक्खु अत्थतकथिनो कथिनचीवरं आदाय तस्मिं आवासे निरपेक्खो ‘‘न पच्चेस्स’’न्ति पक्कमति, तस्सेवं पक्कमतो कथिनुद्धारो अतिक्कन्तमत्ताय सीमाय होतीति पक्कमनन्तिको कथिनुद्धारोति वेदितब्बो।&lt;br&gt;&#xA;यो पन आनिसंसचीवरं आदाय पक्कमति, तस्स बहिसीमागतस्स एवं होति ‘‘इधेविमं करिस्सामि, न पुन तं विहारं गच्छिस्सामी’’ति तस्मिं आवासे निरपेक्खो हुत्वा तं चीवरं कारेति, तस्स भिक्खुनो निट्ठानन्तिको कथिनुद्धारो।&lt;br&gt;&#xA;यदि पन आनिसंसमूलचीवरं आदाय बहिसीमागतो ‘‘नेविमं चीवरं करिस्सामि, न च तं आवासं गच्छिस्सामी’’ति सन्निट्ठानं करोति, तदा सन्निट्ठानन्तिको कथिनुद्धारो।&lt;br&gt;&#xA;तदेव आनिसंसचीवरं लद्धा तं आदाय बहिसीमं गन्त्वा ‘‘इधेविमं चीवरं करिस्सामि, न गच्छिस्सामी’’ति करोन्तस्स सचे तं चीवरं नस्सति विनस्सति डय्हति, नासनन्तिको कथिनुद्धारो होति।&lt;br&gt;&#xA;सचे पन आनिसंसचीवरं लद्धा तस्मिं विहारे सापेक्खोव बहिसीमागतो ‘‘विहारे भिक्खूहि अन्तरुब्भारं कत’’न्ति सुणाति, तस्स सवनन्तिको कथिनुद्धारो होति।&lt;br&gt;&#xA;आसाय अवच्छेदो एतिस्साति आसावच्छेदिका। यो पन येन केनचि ‘‘तुय्हं चीवरं दस्सामी’’ति वुत्तो तस्मिं चीवरे आसाय विहारे अपेक्खं पहाय बहिसीमागतो पुन तेन ‘‘न सक्कोमि दातु’’न्ति वुत्ते आसं छिन्दति, तस्स आसावच्छेदिको कथिनुद्धारो होति।&lt;br&gt;&#xA;यो पन वस्संवुट्ठविहारतो अञ्ञं विहारं सापेक्खोव गन्त्वा आगच्छन्तो अन्तरामग्गेयेव कथिनुद्धारं वीतिनामेति, तस्स सीमातिक्कमनन्तिको कथिनुद्धारो।&lt;br&gt;&#xA;सह उब्भारेनाति सहुब्भारा। आनिसंसचीवरं आदाय सापेक्खोव बहि गन्त्वा कथिनुद्धारं सम्भुणन्तस्स कथिनुद्धारो सहुब्भारोति वेदितब्बो।&lt;br&gt;&#xA;‘‘एतस्मिं पन पक्कमनन्तिके कथिनुद्धारे पठमं चीवरपलिबोधो छिज्जती’’तिआदिना चीवरपलिबोधुपच्छेदादिकस्स विनिच्छयस्स वित्थारतो समन्तपासादिकायं (महाव॰ अट्ठ॰ ३११) वुत्तत्ता ८ ‘‘तत्थ वित्थारविनिच्छयो’’तिआदिमाह। अत्थारुब्भारानंयेव वा वित्थारविनिच्छयस्स तत्थागतत्ता एवं वुत्तन्ति दट्ठब्बम्। सेसपलिबोधाभावन्ति अवसेसस्स पलिबोधस्स अभावं, आवासपलिबोधाभावन्ति अत्थो।&lt;br&gt;&#xA;अस्साति कालस्स। दसाहपरमन्ति अच्चन्तसंयोगे उपयोगवचनन्ति आह ‘‘तं दसाहपरमं काल’’न्ति। अतिरेकन्ति अधिकं, सो च अधिकभावो अधिट्ठितविकप्पितचीवरतोति आह ‘‘अधिट्ठितविकप्पितेसू’’तिआदि। खोमन्ति (पारा॰ अट्ठ॰ २.६३६-६३८) खोमसुत्तेहि वायितं खोमपट्टचीवरम्। तथा सेसानि। कम्बलं नाम मनुस्सलोमवाळलोमे ठपेत्वा सेसलोमेहि वायित्वा कतवत्थम्। साणं नाम साणवाकेहि कतवत्थम्। भङ्गं नाम खोमसुत्तादीहि पञ्चहि मिस्सेत्वा कतवत्थम्। ‘‘पाटेक्कं वाकमयमेवा’’तिपि वदन्ति। तदनुलोमानं वाति दुकूलं पत्तुण्णं सोमारपट्टं चीनपट्टं इद्धिजं देवदिन्नन्ति तेसं खोमादीनंयेव अनुलोमानं छन्नं चीवरानं वा, तत्थ दुकूलं साणस्स अनुलोमं वाकमयत्ता। पत्तुण्णदेसे पाणकेहि सञ्जातवत्थं पत्तुण्णम्। सोमारदेसे जातं वत्थं सोमारपट्टम्। तथा चीनपट्टम्। इमानि तीणिपि कोसेय्यस्स अनुलोमानि पाणकेहि कतसुत्तमयत्ता। इद्धिजं एहिभिक्खूनं पुञ्ञिद्धिया निब्बत्तचीवरम्। तं पन खोमादीनमञ्ञतरं होतीति तेसंयेव अनुलोमम्। देवेहि दिन्नं चीवरं देवदिन्नं, तं कप्परुक्खे निब्बत्तं जालिनिया देवकञ्ञाय अनुरुद्धत्थेरस्स दिन्नवत्थसदिसं, तम्पि खोमादीनंयेव अनुलोमं होति तेसु अञ्ञतरभावतो।&lt;br&gt;&#xA;दीघतो वड्ढकिहत्थप्पमाणं, वित्थारतो ततो उपड्ढप्पमाणं विकप्पनुपगं पच्छिमम्। अट्ठङ्गुलं सुगतङ्गुलेनाति एत्थ सुगतङ्गुलं नाम इदानि मज्झिमस्स पुरिमस्स तीणि अङ्गुलानि, तेन सुगतङ्गुलेन अट्ठङ्गुलं वड्ढकिहत्थप्पमाणन्ति अत्थो। चतुरङ्गुलवित्थतन्ति एत्थापि यथावुत्तानुसारेनेव अत्थो वेदितब्बो। येसं पन अधिट्ठानविकप्पनानं अभावतो अधिट्ठितविकप्पितेसु अपरियापन्नत्ता इदं अतिरेकचीवरं नाम होति।&lt;br&gt;&#xA;तं अधिट्ठानविकप्पनं केनाकारेन जानितब्बन्ति अनुयोगं सन्धाय तं दस्सेतुं ‘‘यं पन वुत्त’’न्तिआदि आरद्धम्। तत्थ यं पन वुत्तन्ति अतिरेकचीवरं दस्सेतुं ‘‘अधिट्ठितविकप्पितेसु अपरियापन्नत्ता’’ति अम्हेहि यं वुत्तन्ति अत्थो। तिचीवरं अधिट्ठातुन्ति नामं वत्वा अधिट्ठातुम्। न विकप्पेतुन्ति सङ्घाटिआदिनामेन विकप्पेतुं न अनुजानामीति अत्थो। ‘‘इमं चीवरं विकप्पेमी’’ति पन विकप्पेतुं वट्टतियेव। सामञ्ञवचनं पन तिचीवरस्स कण्डुपटिच्छादिवस्सिकसाटिकानं विय कालवसेन विसेसाभावा चस्स विकप्पेतब्बताति दस्सनत्थं , न पन सब्बथा विकप्पनपटिसेधनत्थन्ति दट्ठब्बम्। तथा हि पुराणचीवरं पच्चुद्धरित्वा नवस्स अधिट्ठानवचनतो, ‘‘अनापत्ति अधिट्ठेति विकप्पेती’’तिआदिवचनतो (पारा॰ ४६९) च तिचीवरस्सपि विकप्पनाय ओकासो दिन्नो। एस नयो सब्बत्थ। तिचीवरादीनि हि अधिट्ठहन्तेन ‘‘इमं सङ्घाटिं अधिट्ठामी’’तिआदिना तं तं नामं वत्वा अधिट्ठातब्बम्। विकप्पेन्तेन पन ‘‘इमं सङ्घाटि’’न्तिआदिना तस्स तस्स चीवरस्स नामं अग्गहेत्वा ‘‘इमं चीवरं तुय्हं विकप्पेमी’’ति विकप्पेतब्बम्। तिचीवरं वा होतु, अञ्ञं वा, यदि तं तं नामं गहेत्वा विकप्पेति, अविकप्पितं होति, अतिरेकचीवरट्ठानेयेव तिट्ठति। ततो परं विकप्पेतुन्ति चतुमासतो परं ‘‘इमं चीवरं विकप्पेमी’’ति विकप्पेतुम्। इदञ्च परिभुञ्जितुं अनुञ्ञातम्। केचि पन (सारत्थ॰ टी॰ २.४६९) ‘‘ततो परं विकप्पेत्वा याव आगामिसंवच्छरे वस्सानं चतुमासं, ताव ठपेतुं अनुञ्ञात’’न्ति वदन्ति। ततो परन्ति आबाधतो परम्। ‘‘इमासञ्च पन वस्सिकसाटिककण्डुपटिच्छादीनं ततो परं विकप्पेत्वा परिभोगस्स अनुञ्ञातत्ता तथाविकप्पितं अञ्ञनामेन अधिट्ठहित्वा परिभुञ्जितब्ब’’न्ति गण्ठिपदेसु वुत्तम्। अधिट्ठातब्बविकप्पेतब्बता जानितब्बाति अधिट्ठातब्बं विकप्पेतब्बन्ति एवं अधिट्ठानविकप्पना जानितब्बाति अत्थो।&lt;br&gt;&#xA;पञ्चपरिमाणं अस्साति पञ्चकं, मुट्ठिस्स मुट्ठिहत्थस्स सम्बन्धं पञ्चकं मुट्ठिपञ्चकम्। एस न यो मुट्ठित्तिकन्ति एत्थापि। पारुपनेनपि सक्का नाभिं पटिच्छादेतुन्ति आह ‘‘द्विहत्थोपि वट्टती’’ति। न केवलं अड्ढतेय्योव वट्टति, अथ खो द्विहत्थोपि वट्टतीति पि-सद्दस्स अत्थो दट्ठब्बो। अतिरेकञ्चाति सुगतचीवरप्पमाणम्पि ततो अधिकम्पि। पच्चुद्धरामीति ठपेमि, परिच्चजामीति वा अत्थो। ‘‘इमं चीवरं सङ्घाटिं अधिट्ठामी’’ति (सारत्थ॰ टी॰ २.४६९) एवम्पि वत्तुं वट्टति। कायविकारं करोन्तेनाति हत्थादिना चीवरं परामसन्तेन, चालेन्तेन वा। इदञ्हि अधिट्ठानं येन केनचि सरीरावयवेन अफुसन्तस्स न वट्टति। दुविधन्ति सम्मुखापरम्मुखभेदेन दुविधम्। वाचा भिन्दितब्बाति वचनं निच्छारेतब्बम्। अन्तोगब्भादीसूति अन्तोगब्भउपरिपासादेसु। सामन्तविहारेति यत्थ तदहेव गन्त्वा निवत्तेतुं सक्का, एवरूपे समीपविहारे। इदञ्च देसनासीसमत्तं, तस्मा दूरे ठितम्पि अधिट्ठातब्बन्ति वदन्ति। ‘‘ठपितट्ठानं सल्लक्खेत्वा’’ति इमिना चीवरसंलक्खणं वुत्तम्। न हि ठपितट्ठानमत्तसल्लक्खणेन किञ्चि पयोजनं अत्थि।&lt;br&gt;&#xA;अधिट्ठहित्वा ठपितवत्थेहीति पच्चत्थरणमुखपुञ्छनचोळपरिक्खारचोळवसेन अधिट्ठहित्वा ठपितवत्थेहि। अधिट्ठानतो पुब्बे सङ्घाटिआदिवोहारस्स अभावतो ‘‘इमं पच्चुद्धरामी’’ति पच्चत्थरणादीनं विसुं पच्चुद्धरणविधिं दस्सेति। पच्चत्थरणादिनामेन पन अधिट्ठातब्बत्ता ‘‘इमं पच्चत्थरणं पच्चुद्धरामी’’तिआदिना वुत्तेपि नेवत्थि दोसो। पुन अधिट्ठातब्बानीति सङ्घाटिआदिनामेन अधिट्ठातब्बानि। परिक्खारचोळकस्स पन परिक्खारचोळवसेन अधिट्ठहित्वा ठपितवत्थेहिपि सङ्घाटिआदिम्हि कते पच्चुद्धरित्वा पुन अधिट्ठातब्बन्ति नत्थि। पुब्बे कताधिट्ठानमेव अधिट्ठानम्। अधिट्ठितेन पन तेन सद्धिं महन्ततरमेव दुतियं पट्टं वा खण्डं वा संसिब्बन्तेन अधिट्ठातब्बं, समे वा खुद्दके वा अधिट्ठानकिच्चं नत्थि। सुखपरिभोगत्थन्ति विप्पवासदोसाभावतो यत्थ कत्थचि ठपेत्वा धम्मस्सवनादिना किच्चेन अञ्ञत्थ अरुणं उट्ठापेत्वा आगन्त्वा निस्सज्जनं विनाव परिभुञ्जितुं सक्कुणेय्यताय सुखपरिभोगत्थम्। परिक्खारचोळं अधिट्ठातुन्ति परिक्खारचोळं कत्वा अधिट्ठातुम्।&lt;br&gt;&#xA;अनतिरित्तपमाणाति ‘‘दीघसो छ विदत्थियो सुगतविदत्थिया, तिरियं अड्ढतेय्या’’ति (पाचि॰ ५४३) वुत्तप्पमाणतो अनधिकपमाणा। पच्चुद्धरित्वा विकप्पेतब्बाति वस्सिकसाटिकभावतो अपनेत्वा विकप्पेतब्बा, हेमन्तस्स पठमदिवसतो पट्ठाय अन्तोदसाहे वस्सिकसाटिकावस्सिकसाटिकभावतो अपनेत्वा ‘‘इमं चीवरं तुय्हं विकप्पेमी’’तिआदिना नयेन विकप्पेतब्बाति वुत्तं होति। अञ्ञथा हि ‘‘वस्सिकसाटिका वस्सानमासातिक्कमेनापि, कण्डुपटिच्छादि आबाधवूपसमेनापि अधिट्ठानं विजहती’’ति (कङ्खा॰ अट्ठ॰ कथिनसिक्खापदवण्णना) वक्खमानत्ता वस्सानमासतो परं असति अधिट्ठाने किं पच्चुद्धरेय्याति ‘‘पच्चुद्धरित्वा’’ति वचनमेव नोपपज्जेय्य।&lt;br&gt;&#xA;केचि पन (सारत्थ॰ टी॰ २.४६९) ‘‘यथा कथिनमासब्भन्तरे उप्पन्नचीवरं कथिनमासातिक्कमे निस्सग्गियं होति, एवमयं वस्सिकसाटिकापि वस्सानमासातिक्कमे निस्सग्गिया होति। तस्मा कत्तिकपुण्णमदिवसे पच्चुद्धरित्वा ततो परं हेमन्तस्स पठमदिवसे विकप्पेतब्बाति एवमत्थो गहेतब्बो, पच्चुद्धरित्वा ततो परं विकप्पेतब्बाति पदयोजना वेदितब्बा’’ति च वदन्ति, तं न युत्तम्। कथिनमासे उप्पन्नञ्हि चीवरं अतिरेकचीवरट्ठाने ठितत्ता अवसानदिवसे अनधिट्ठितं कथिनमासातिक्कमे निस्सग्गियं होति। अयं पन वस्सिकसाटिका अधिट्ठहित्वा ठपितत्ता न तेन सदिसाति वस्सानातिक्कमे कथं निस्सग्गियं होति अनधिट्ठितअविकप्पितमेव हि तं कालातिक्कमे निस्सग्गियं होति, तस्मा हेमन्तेपि वस्सिकसाटिका दसाहपरिहारं लभति। एवं कण्डुपटिच्छादिपि अधिट्ठानविजहनतो परं दसाहपरिहारं लभति। दसाहं पन अनतिक्कामेत्वा विकप्पेतब्बा। नहानत्थाय अनुञ्ञातत्ता वण्णभेदमत्तरत्तापि चेसा वट्टतीति वुत्तम्। ‘‘द्वे पन न वट्टन्ती’’ति द्विन्नं अधिट्ठानाभावतो वुत्तम्। ‘‘सचे वस्साने अपरा वस्सिकसाटिका उप्पन्ना होति, पुरिमवस्सिकसाटिकं पच्चुद्धरित्वा, विकप्पेत्वा च अधिट्ठातब्बा’’ति वदन्ति।&lt;br&gt;&#xA;पमाणयुत्तन्ति ‘‘दीघसो सुगतविदत्थिया द्वे विदत्थियो, वित्थारतो दियड्ढं दसा विदत्थी’’ति (पाचि॰ ५३१ आदयो) इमिना पमाणेन युत्तम्। पमाणिकाति ‘‘सुगतविदत्थिया दीघसो चतस्सो विदत्थियो, तिरियं द्वे विदत्थियो’’ति एवं वुत्तप्पमाणयुत्ता। पच्चुद्धरित्वा विकप्पेतब्बाति एत्थ यं वत्तब्बं, तं हेट्ठा वुत्तमेव। यस्मा भिक्खूनं तिचीवरे परिपुण्णे, अत्थे च सति परिस्सावनादीहि ‘‘अनुजानामि, भिक्खवे, परिक्खारचोळक’’न्ति (महाव॰ ३५७) बहूनं पत्तत्थविकपरिस्सावनादीनं सङ्गहवसेन परिक्खारचोळाधिट्ठानमनुञ्ञातं, तस्मा ‘‘परिक्खारचोळे गणना नत्थी’’तिआदि वुत्तम्। भगवता हि यं यं भिक्खू लभन्ति, तं तं इमिना विधानेन अधिट्ठहित्वा पुन ‘‘येन येन परिस्सावनादिना अत्थो होति, तं तं कत्वा गण्हन्तू’’ति अनुकम्पाय अनुञ्ञातम्। तेनेवाह ‘‘थविकापी’’तिआदि। आदिसद्देन ‘‘एतानि चीवरानि परिक्खारचोळानि अधिट्ठामी’’ति असम्मुखाधिट्ठानं सङ्गण्हाति। ‘‘सेनासनपरिक्खारत्थाय दिन्नपच्चत्थरणे चा’’ति इमिना अत्तनो सन्तकं पटिक्खिपति। केचि पन (सारत्थ॰ टी॰ २.४६९) ‘‘अनिवासेत्वा, अपारुपित्वा च केवलं पञ्चपीठेसुयेव अत्थरित्वा परिभुञ्जियमानं पच्चत्थरणं अत्तनो सन्तकम्पि अनधिट्ठितं वट्टती’’ति वदन्ति, तं अयुत्तं सेनासनपरिक्खारत्थाय दिन्न’’न्ति पच्चत्थरणस्स विसेसितत्ता। भिसिबिब्बोहनपावारकोजवानम्पि सेनासनपरिक्खारतोयेव अधिट्ठानकिच्चं नत्थीति वेदितब्बम्।&lt;br&gt;&#xA;अधिट्ठितञ्च पनेतं चीवरं परिभुञ्जतो कथं अधिट्ठानं विजहतीति आह ‘‘सब्बञ्च पनेत’’न्तिआदि। तत्थ अच्छिन्दित्वा गहणेनाति चोरादीहि अच्छिन्दित्वा गहणेन। हीनायावत्तनेनाति गिहिभावाय आवत्तनेन, विब्भमेनाति अत्थो, ‘‘सीलवन्तोव हुत्वा गिही भविस्सामी’’ति सेतवत्थनिवासनेनाति वुत्तं होति। ‘‘अन्तिमवत्थुं अज्झापन्नस्स सेतवत्थनिवासो वा कासायचजनं वा हीनायावत्तन’’न्ति केचि। ‘‘‘हीनायावत्तनेना’ति इमिना भिक्खुनिया एव अधिट्ठानविजहनं गहितं होति। सा हि यदा विब्भमति, तदा अस्समणी होति। भिक्खु पन विब्भमन्तोपि याव सिक्खं न पच्चक्खाति, ताव भिक्खुयेवाति अधिट्ठानं न विजहती’’ति अपरे। सिक्खापच्चक्खानेनाति लिङ्गे ठितस्सेव सिक्खाय पच्चक्खानेन। यो हि भिक्खुलिङ्गे ठितोव सिक्खं पच्चक्खाति, तस्स कायलग्गम्पि चीवरं अधिट्ठानं विजहतीति। कालङ्किरियायाति मरणेन। लिङ्गपरिवत्तनेनाति पुरिसलिङ्गस्स , इत्थिलिङ्गस्स वा परिवत्तनेन, पुरिसस्स इत्थिलिङ्गपातुभावेन, इत्थिया वा पुरिसलिङ्गपातुभावेनाति वुत्तं होति।&lt;br&gt;&#xA;कनिट्ठङ्गुलिनखपिट्ठिप्पमाणेनाति हेट्ठिमपरिच्छेदं दस्सेति। ओरतोति अब्भन्तरतो। यो पन दुब्बलट्ठाने पठमं अग्गळं दत्वा पच्छा दुब्बलट्ठानं छिन्दित्वा अपनेति, अधिट्ठानं न भिज्जति। मण्डलपरिवत्तनेपि एसेव नयो। दुपट्टस्स पन एकस्मिं पटले छिद्दे वा जाते, गलिते वा अधिट्ठानं न भिज्जति। खुद्दकं चीवरं महन्तं करोति, महन्तं वा खुद्दकं करोति, अधिट्ठानं न भिज्जति। उभो कोटियो मज्झे करोन्तो सचे पन पठमं छिन्दित्वा पच्छा घटेति, अधिट्ठानं भिज्जति। अथ घटेत्वा छिन्दति, न भिज्जति। रजकेहि धोवापेत्वा सेतं करोन्तस्सापि अधिट्ठानं अधिट्ठानमेव। वस्सानमासातिक्कमेनापीति एत्थ पि-सद्दो सम्पिण्डनत्थो। तेन न केवलं पुब्बे वुत्तेन दानादिना अट्ठविधेनेव कारणेन वस्सिकसाटिका अधिट्ठानं विजहति, अथ खो वस्सानमासातिक्कमेनपीति एवमेत्थ अत्थो दट्ठब्बो। एस नयो आबाधवूपसमेनापीति एत्थापि। विकप्पनसिक्खापदेति (पाचि॰ ३७२ आदयो) पाचित्तिये सुरापानवग्गस्स नवमसिक्खापदे।&lt;br&gt;&#xA;तं अतिक्कामयतोति एत्थ तन्ति चीवरं, कालं वा परामसतीति आह ‘‘तं यथावुत्तजातिप्पमाण’’न्तिआदि। अस्साति भिक्खुस्स। तस्स यो अरुणोति तस्स चीवरुप्पाददिवसस्स यो अतिक्कन्तो अरुणो। चीवरुप्पाददिवसेन सद्धिन्ति चीवरुप्पाददिवसस्स अरुणेन सद्धिम्। दिवससद्देन चेत्थ तंदिवसनिस्सितो अरुणो वुत्तो। इदानि यस्स च निस्सज्जितब्बं, यथा च निस्सज्जितब्बं, तं दस्सेतुं ‘‘तं गहेत्वा’’तिआदि वुत्तम्। तत्रायं नयोति तस्मिं निस्सज्जने अयं विधि। अञ्ञथापीति भासन्तरेनापि, याय कायचि भासायपीति अत्थो। पटिबलेनाति वत्तुं समत्थेन। आयतिं संवरेय्यासीति उपरि संवरमापज्जेय्यासि, संवुतकायवचीद्वारो भवेय्यासीति अत्थो। इमानि च ‘‘पस्ससी’’तिआदीनि यथाक्कमं पटिग्गाहकदेसकेहि वत्तब्बवचनानि। तथा हि ‘‘पस्ससी’’ति पटिग्गाहकेन वत्तब्बवचनं, ‘‘आम पस्सामी’’ति तदनुदेसकेन वत्तब्बवचनम्। ‘‘आयतिं संवरेय्यासी’’ति तदनुप्पटिग्गाहकेन वत्तब्बवचनं, ‘‘साधु सुट्ठु संवरिस्सामी’’ति तदनुदेसकेन वत्तब्बवचनम्। इमिना च अत्तनो आयतिं संवरे पतिट्ठितभावं दस्सेति। द्वीसु, पन सम्बहुलासु वाति द्वीसु वा सम्बहुलासु वा आपत्तीसु पुरिमनयेनेव वचनभेदो कातब्बो। ञत्तियं आपत्तिं सरति विवरतीति एत्थ ‘‘द्वे आपत्तियो’’ति वा ‘‘सम्बहुला आपत्तियो’’ति वा वचनभेदो कातब्बो। द्वीसु, बहूसु वा वचनभेदो कातब्बोति ‘‘सङ्घो इमानि चीवरानी’’ति वत्थुवसेन वचनभेदो कातब्बो।&lt;br&gt;&#xA;एवं सङ्घस्स निस्सज्जनविधिं दस्सेत्वा गणस्स निस्सज्जनविधिं दस्सेतुं ‘‘गणस्स पन निस्सज्जन्तेना’’तिआदिमाह। तत्थ सेसं पुरिमसदिसमेवाति निस्सज्जनापत्तिप्पटिग्गहणनिस्सट्ठचीवरदानेसु ‘‘आयस्मन्तान’’न्तिआदिना वुत्तवचनभेदं विना अवसेसं सङ्घस्स निस्सज्जनादीसु वुत्तसदिसमेवाति अत्थो।&lt;br&gt;&#xA;इदानि पुग्गलस्स निस्सज्जनविधिं दस्सेतुं ‘‘पुग्गलस्स पना’’तिआदि वुत्तम्। तत्थ द्वीसु, तीसु वाति द्वीसु, तीसु वा आपत्तीसु चेव दातब्बचीवरेसु च। यथा च गणस्स निस्सज्जने, एवं द्विन्नं निस्सज्जनेपि पाळि वेदितब्बा। यदि हि विसेसो भवेय्य, यथेव ‘‘अनुजानामि, भिक्खवे, तिण्णं पारिसुद्धिउपोसथं कातुं, एवञ्च पन, भिक्खवे, कातब्बो – ब्यत्तेन भिक्खुना पटिबलेन ते भिक्खू ञापेतब्बा’’तिआदिना (महाव॰ १६८) नयेन तिण्णं पारिसुद्धिउपोसथं वत्वा ‘‘अनुजानामि, भिक्खवे, द्विन्नं पारिसुद्धिउपोसथं कातुं, एवञ्च पन, भिक्खवे, कत्तब्बो – थेरेन भिक्खुना एकंसं उत्तरासङ्ग’’न्तिआदिना नयेन विसुंयेव द्विन्नं पारिसुद्धिउपोसथो वुत्तो, एवं इधापि विसुं पाळिं वदेय्य। यस्मा पन नत्थि, तस्मा अवत्वाव गतोति गणस्स वुत्ता पाळियेवेत्थ पाळि। आपत्तिप्पटिग्गहणे पन अयं विसेसो – यथा गणस्स निस्सज्जित्वा आपत्तिया देसियमानाय आपत्तिप्पटिग्गाहको भिक्खु ञत्तिं ठपेति, एवं अट्ठपेत्वा द्वीसु अञ्ञतरेन यथा एकपुग्गलो पटिग्गण्हाति, एवं आपत्ति पटिग्गहेतब्बा। द्विन्नञ्हि ञत्तिट्ठपनं नाम नत्थि। यदि सिया, द्विन्नं पारिसुद्धिउपोसथं विसुं न वदेय्य। निस्सट्ठचीवरदानेपि यथा ‘‘इमं चीवरं आयस्मतो दम्मी’’ति एको वदति, एवं ‘‘मयं इमं चीवरं आयस्मतो देमा’’ति वत्तुं वट्टति। इतो गरुकतरानिपि हि ञत्तिदुतियकम्मानि अपलोकेत्वा कातब्बानीति वुत्तानि अत्थि, तेसं एतं अनुलोमम्। तेनेवाह ‘‘द्विन्नं पना’’तिआदि। निस्सट्ठचीवरं पन दातब्बमेव, अदातुं न लब्भति। विनयकम्ममत्तमेव हेतम्। न तं तेन सङ्घस्स वा गणस्स वा पुग्गलस्स वा दिन्नमेव होति। तेनाह ‘‘निस्सट्ठवत्थु’’न्तिआदि।&lt;br&gt;&#xA;अनिस्सज्जित्वा परिभुञ्जन्तस्स दुक्कटन्ति सकिं निवत्थं वा सकिं पारुतं वा कायतो अमोचेत्वा दिवसम्पि चरति, एकमेव दुक्कटम्। मोचेत्वा निवासेति वा पारुपति वा, पयोगे पयोगे दुक्कटम्। दुन्निवत्थं वा दुप्पारुतं वा सण्ठापेन्तस्स अनापत्ति। अञ्ञस्स तं परिभुञ्जतोपि अनापत्ति। ‘‘अञ्ञेन कतं पटिलभित्वा परिभुञ्जती’’तिआदिवचनञ्चेत्थ (पारा॰ ५७०) साधकम्। दसाहं अनतिक्कन्तेपि अतिक्कन्तसञ्ञिनो, वेमतिकस्स च दुक्कटन्ति एत्थापि ‘‘परिभुञ्जन्तस्सा’’ति आनेत्वा सम्बन्धितब्बम्। अतिक्कन्ते अनतिक्कन्तसञ्ञिनोपीति दसाहं अतिक्कन्ते चीवरे ‘‘अनतिक्कन्तं इद’’न्ति एवं सञ्ञिनो, दसाहे वा अतिक्कन्ते ‘‘अनतिक्कन्तो दसाहो’’ति एवं सञ्ञिनो।&lt;br&gt;&#xA;इदानि ‘‘अनधिट्ठिते अधिट्ठितसञ्ञिनो निस्सग्गिय’’न्तिआदिआपत्तिवारं सङ्गहेत्वा दस्सेन्तो ‘‘तथा’’तिआदिमाह। तथाति यथा दसाहं अतिक्कन्ते सञ्ञाभेदेन तिकपाचित्तियं, तथा अनधिट्ठितादीसु सत्तसु विकप्पेसु अधिट्ठितादिसञ्ञाभेदतोति अत्थो। तत्थ अविस्सज्जिते विस्सज्जितसञ्ञिनोति कस्सचि अदिन्ने अपरिच्चत्ते ‘‘दिन्नं परिच्चत्तं मया’’ति एवं सञ्ञिनो। अनट्ठे नट्ठसञ्ञिनोति अत्तनो चीवरेन सद्धिं बहूनि अञ्ञेसं चीवरानि एकतो ठपितानि, तानि चे चोरा हरन्ति, तत्रेस अत्तनो चीवरे अनट्ठे नट्ठसञ्ञी होति, तस्स नट्ठसञ्ञिनो। एस नयो अविनट्ठादीसुपि। अविलुत्तेति एत्थ पन गब्भं भिन्दित्वा पसय्हावहारवसेन अविलुत्तेति वेदितब्बम्।&lt;br&gt;&#xA;विस्सज्जितेति (पारा॰ अट्ठ॰ २.४६९) अञ्ञस्स दिन्ने। कथं पन दिन्नं होति, कथं गहितं? ‘‘इमं तुय्हं देमि, ददामि, दज्जामि, ओणोजेमि, परिच्चजामि, विस्सज्जामि, निस्सज्जामी’’ति वा वदति, ‘‘इत्थन्नामस्स देमि…पे॰… निस्सज्जामी’’ति वा वदति, सम्मुखापि परम्मुखापि दिन्नंयेव होति। ‘‘तुय्हं गण्हाही’’ति वुत्ते ‘‘मय्हं गण्हामी’’ति वदति, सुदिन्नं, सुग्गहितञ्च। ‘‘तव सन्तकं करोहि, तव सन्तकं होतु, तव सन्तकं करिस्ससी’’ति वुत्ते ‘‘मम सन्तकं करोमि, मम सन्तकं होतु, मम सन्तकं करिस्सामी’’ति वदति, दुद्दिन्नं, दुग्गहितञ्च। नेव दाता दातुं जानाति, न इतरो गहेतुम्। सचे पन ‘‘तव सन्तकं करोही’’ति वुत्ते ‘‘साधु, भन्ते, मय्हं गण्हामी’’ति गण्हाति, सुग्गहितं, सचे पन एको ‘‘गण्हाही’’ति वदति, इतरो ‘‘न गण्हामी’’ति वदति, पुन सो ‘‘दिन्नं मया तुय्हं, गण्हाही’’ति वदति, इतरोपि ‘‘न मय्हं इमिना अत्थो’’ति वदति। ततो पुरिमोपि ‘‘मया दिन्न’’न्ति दसाहं अतिक्कामेति, पच्छिमोपि ‘‘मया पटिक्खित्त’’न्ति, कस्सापत्तीति? न कस्सचि। यस्स पन रुच्चति, तेन अधिट्ठहित्वा परिभुञ्जितब्बम्। यो पन अधिट्ठाने वेमतिको, तेन किं कातब्बं? वेमतिकभावं आरोचेत्वा ‘‘सचे अनधिट्ठितं भविस्सति, एवं मे कप्पियं होती’’ति वत्वा वुत्तनयेनेव निस्सज्जितब्बम्। न हि एवं जानापेत्वा विनयकम्मं करोन्तस्स मुसावादो होति।&lt;br&gt;&#xA;यथा च इदं, एवं इतो परानिपीति यथा इदं अतिरेकचीवरधारणसिक्खापदं आचारविपत्ति, एवं इतो परानिपि सिक्खापदानि आचारविपत्तियेवाति अत्थो। तेनाह ‘‘उभतोपातिमोक्खेसू’’तिआदि। आजीवविपत्तिपच्चया पन ठपेत्वा दुब्भासितं छ आपत्तिक्खन्धा पञ्ञत्ताति –&lt;br&gt;&#xA;‘‘आजीवहेतु आजीवकारणा पापिच्छो इच्छापकतो असन्तं अभूतं उत्तरिमनुस्सधम्मं उल्लपति, आपत्ति पाराजिकस्स। आजीवहेतु आजीवकारणा सञ्चरित्तं समापज्जति, आपत्ति सङ्घादिसेसस्स। आजीवहेतु आजीवकारणा ‘यो ते विहारे वसति, सो भिक्खु अरहा’ति भणति, पटिविजानन्तस्स आपत्ति थुल्लच्चयस्स। आजीवहेतु आजीवकारणा भिक्खु पणीतभोजनानि अगिलानो अत्तनो अत्थाय विञ्ञापेत्वा भुञ्जति, आपत्ति पाचित्तियस्स। आजीवहेतु आजीवकारणा भिक्खुनी पणीतभोजनानि अगिलाना अत्तनो अत्थाय विञ्ञापेत्वा भुञ्जति, आपत्ति पाटिदेसनीयस्स। आजीवहेतु आजीवकारणा भिक्खु सूपं वा ओदनं वा अगिलानो अत्तनो अत्थाय विञ्ञापेत्वा भुञ्जति, आपत्ति दुक्कटस्सा’’ति (परि॰ २८७) –&lt;br&gt;&#xA;एवं पाराजिकादिवसेन ठपेत्वा दुब्भासितं आजीवविपत्तिपच्चया छ आपत्तिक्खन्धा पञ्ञत्ता। दिट्ठिविपत्तिपच्चया पाचित्तियदुक्कटवसेन द्वे आपत्तिक्खन्धा पञ्ञत्ताति समनुभासनाय पापिकाय दिट्ठिया अप्पटिनिस्सज्जने ञत्तिया दुक्कटं, कम्मवाचापरियोसाने पाचित्तियन्ति एवं दिट्ठिविपत्तिपच्चया पाचित्तियदुक्कटवसेन द्वे आपत्तिक्खन्धा पञ्ञत्ता। एत्थाति विपत्तिकथासु।&lt;br&gt;&#xA;गणनुपगताति दिवसगणनं उपगतभावो। अञ्ञेहि ‘‘इमं चीवरं इत्थन्नामस्स देमा’’ति परहत्थे दिन्नम्पि ‘‘न ताव तं गणनुपगं, याव न हत्थं गच्छती’’ति (महाव॰ २५९) चम्मक्खन्धके वुत्तत्ता याव आहरित्वा वा न दिन्नं, ‘‘तुम्हाकं, भन्ते, चीवरं उप्पन्न’’न्ति पहिणित्वा वा अनारोचितं, ताव दिवसगणनं न उपेति, अनधिट्ठितं वट्टति। यदा पन आनेत्वा दिन्नं होति, ‘‘उप्पन्न’’न्ति वा सुतं, ततो पट्ठाय गणनुपगं होति, अन्तोदसाहे अधिट्ठातब्बम्। कथिनसञ्ञितं समुट्ठानमस्साति कथिनसमुट्ठानं, ततियछट्ठसमुट्ठानवसेन द्विसमुट्ठानन्ति अत्थो। कायवाचाहि कत्तब्बअधिट्ठानविकप्पनानं अकरणेन कायवाचतो, चित्ते पन सति कायवाचाचित्ततो च समुट्ठातीति वुत्तं होति। अनधिट्ठानाविकप्पनवसेन आपज्जनतो अकिरियम्। अजानन्तोपि आपज्जतीति नोसञ्ञाविमोक्खम्। कायद्वारे च वचीद्वारे च कत्तब्बाकरणतो कायकम्मं वचीकम्मम्।&lt;br&gt;&#xA;कथिनसिक्खापदवण्णना निट्ठिता।&lt;/p&gt;</description>
    </item>
    <item>
      <title>१७ पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/17_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/17_pAchittiyakaNDam/</guid>
      <description>&lt;p&gt;पाचित्तियकण्डम्&lt;br&gt;&#xA;१. मुसावादवग्गो&lt;/p&gt;&#xA;&lt;h2 id=&#34;१-मसवदसकखपदवणणन&#34;&gt;१. मुसावादसिक्खापदवण्णना&lt;/h2&gt;&#xA;&lt;p&gt;सम्पजानमुसावादेति एत्थ मुसाति अभूतं अतच्छं वत्थु, वादोति तस्स भूततो तच्छतो विञ्ञापनं, सम्पजानस्स मुसावादो सम्पजानमुसावादो, तस्मिं सम्पजानमुसावादेति अत्थो। तेनाह ‘‘पुब्बे’’तिआदि। सो च पन मुसावादो पुब्बभागक्खणे, तङ्खणे च विजानन्तस्स होति ‘‘पुब्बेवस्स होति ‘मुसा भणिस्स’न्ति, भणन्तस्स होति ‘मुसा भणामी’’’ति (पाचि॰ ४) वुत्तत्ताति आह ‘‘पुब्बेपि जानित्वा वचनक्खणेपि जानन्तस्सा’’ति। एतञ्हि द्वयं अङ्गभूतं, इतरं पन होतु वा, मा वा, अकारणमेतम्। ननु चेतं भणनमेव ञायतीति आह ‘‘भणनञ्च नामा’’तिआदि। अभूतस्साति अतच्छस्स।&lt;br&gt;&#xA;हत्थकं सक्यपुत्तन्ति एत्थ हत्थकोति तस्स थेरस्स नामम्। सक्यानं पुत्तोति सक्यपुत्तो। बुद्धकाले किर सक्यकुलतो असीति पुरिससहस्सानि पब्बजिंसु, तेसं सो अञ्ञतरो। अवजानित्वा पटिजाननादिवत्थुस्मिन्ति एत्थ अवजानित्वा पटिजाननं नाम तित्थियेहि सद्धिं कथेन्तो अत्तनो वादे कञ्चि दोसं सल्लक्खेन्तो ‘‘नायं मम वादो’’ति अवजानित्वा पुन कथेन्तो कथेन्तो निद्दोसतं सल्लक्खेत्वा ‘‘ममेव अयं वादो’’ति पटिजानाति। आदिसद्देन पटिजानित्वा अवजाननं, अञ्ञेनञ्ञं पटिचरणं, सम्पजानमुसाभासनं, सङ्केतं कत्वा विसंवादकरणञ्च सङ्गण्हाति। इदानि आपत्तिभेददस्सनत्थं ‘‘उत्तरिमनुस्सधम्मारोचनत्थ’’न्तिआदि वुत्तम्।&lt;br&gt;&#xA;अनुपधारेत्वा सहसा भणन्तस्साति अवीमंसित्वा वेगेन दिट्ठम्पि ‘‘अदिट्ठं मे’’तिआदिना भणन्तस्स । ‘‘अञ्ञं भणिस्सामी’’ति अञ्ञं भणन्तस्साति यो मन्दत्ता मोमूहत्ता पक्खलन्तो ‘‘चीवर’’न्ति वत्तब्बे ‘‘चीर’’न्तिआदीनि भणति, अयं ‘‘अञ्ञं भणिस्सामी’’ति अञ्ञं भणति नाम। यो पन सामणेरेन ‘‘अपि, भन्ते, मय्हं उपज्झायं पस्सित्था’’ति वुत्तो केळिं कुरुमानो ‘‘तव उपज्झायो दारुसकटं योजेत्वा गतो भविस्सती’’ति वा सिङ्गालसद्दं सुत्वा ‘‘कस्सायं सद्दो’’ति वुत्तो ‘‘मातुया ते यानेन गच्छन्तिया कद्दमे लग्गचक्कं उद्धरन्तानं अयं सद्दो’’ति वा एवं नेव दवा, न रवा अञ्ञं भणति, सो आपत्तिं आपज्जतियेव। अञ्ञा पूरणकथा नाम होति – एको गामे थोकं तेलं लभित्वा विहारं आगतो सामणेरं भणति ‘‘त्वं अज्ज कुहिं गतो, गामो एकतेलो अहोसी’’ति वा, पच्छिकाय ठपितं पूवखण्डं लभित्वा ‘‘अज्ज गामे पच्छिकाहि पूवे चारेसु’’न्ति वा, अयं मुसावादोव होति। विसंवादनपुरेक्खारताति विसं वादेन्ति एतेनाति विसंवादनं, वञ्चनाधिप्पायवसप्पवत्तं चित्तं, तस्स पुरेक्खारता विसंवादनपुरेक्खारता, विसंवादनचित्तस्स पुरतो करणन्ति अत्थो।&lt;br&gt;&#xA;मुसावादसिक्खापदवण्णना निट्ठिता।&lt;/p&gt;</description>
    </item>
    <item>
      <title>१८ पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/18_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/18_pATidesanIyakaNDam/</guid>
      <description>&lt;p&gt;पाटिदेसनीयकण्डम्&lt;/p&gt;&#xA;&lt;h2 id=&#34;१-पठमपटदसनयसकखपदवणणन&#34;&gt;१. पठमपाटिदेसनीयसिक्खापदवण्णना&lt;/h2&gt;&#xA;&lt;p&gt;अन्तरघरं पविट्ठायाति रथिकं ब्यूहं सिङ्घाटकं घरं पविट्ठाय। असप्पायन्ति सग्गमोक्खानं अहितं अननुकूलम्। भिक्खुनिया अन्तरघरे ठत्वा ददमानाय वसेनेत्थ आपत्ति वेदितब्बा, भिक्खुस्स ठितट्ठानं पन अप्पमाणम्। तेनाह ‘‘अन्तरघरं पविट्ठायाति वचनतो’’तिआदि। अन्तरारामादीसूति अन्तरारामभिक्खुनुपस्सयतित्थियसेय्यापटिक्कमनेसु। रथियाब्यूहसिङ्घाटकघरानन्ति एत्थ रथियाति रच्छा। ब्यूहन्ति अनिब्बिज्झित्वा ठिता गतपच्चागतरच्छा। सिङ्घाटकन्ति चतुक्कोणं वा तिकोणं वा मग्गसमोधानट्ठानम्। घरन्ति कुलघरम्। यथा च रथियादीसु ठत्वा ददमानाय गण्हतो आपत्ति, एवं हत्थिसालादीसुपि दट्ठब्बम्।&lt;br&gt;&#xA;‘‘यामकालिकादीसु पटिग्गहणेपि अज्झोहरणेपि दुक्कट’’न्ति इदं आमिसेन असम्भिन्नं सन्धाय वुत्तं, सम्भिन्ने पन एकरसे पाटिदेसनीयमेव। एकतो उपसम्पन्नायाति भिक्खुनीनं सन्तिके उपसम्पन्नाय, भिक्खूनं सन्तिके उपसम्पन्नाय पन यथावत्थुकमेव।&lt;br&gt;&#xA;ञातिकाय वा दापेन्तियाति सयं अदत्वा याय कायचि ञातिकाय दापेन्तिया, अञ्ञातिकायाति अत्थो। उपनिक्खिपित्वा वा ददमानायाति भूमियं ठपेत्वा ‘‘इदं, अय्य, तुम्हाकं दम्मी’’ति ददमानाय। एवं दिन्नं ‘‘साधु, भगिनी’’ति सम्पटिच्छित्वा ताय एव वा भिक्खुनिया, अञ्ञेन वा केनचि पटिग्गहापेत्वा इदं भुञ्जितुं वट्टति।&lt;br&gt;&#xA;पठमपाटिदेसनीयसिक्खापदवण्णना निट्ठिता।&lt;/p&gt;</description>
    </item>
    <item>
      <title>१९ सेखियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/19_sekhiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/19_sekhiyakaNDam/</guid>
      <description>&lt;p&gt;सेखियकण्डम्&lt;/p&gt;&#xA;&lt;h2 id=&#34;१-परमणडलसकखपदवणणन&#34;&gt;१. परिमण्डलसिक्खापदवण्णना&lt;/h2&gt;&#xA;&lt;p&gt;‘‘अन्तरघरे’’ति विसेसेत्वा न वुत्तत्ता ‘‘आरामेपि अन्तरघरेपि सब्बत्था’’ति वुत्तम्। आरामेपीति बुद्धूपट्ठानादिकालं सन्धाय वुत्तम्। यथा ‘‘तत्रिमे चत्तारो पाराजिका धम्मा उद्देसं आगच्छन्ती’’तिआदिना तत्थ तत्थ परिच्छेदो कतो, एवमेत्थापि ‘‘तत्रिमे पञ्चसत्तति सेखिया धम्मा उद्देसं आगच्छन्ती’’ति कस्मा परिच्छेदो न कतोति आह ‘‘एत्थ चा’’तिआदि। वत्तक्खन्धके वुत्तवत्तानिपीति आगन्तुकावासिकगमिकानुमोदनभत्तग्गपिण्डचारिकारञ्ञसेनासनजन्ताघरवच्चकुटिउपज्झाचरियसद्धिविहारिकअन्तेवासिकवत्तानि। इदञ्च निदस्सनमत्तं अञ्ञेसम्पि खन्धकवत्तानं एत्थेव सङ्गहस्स इच्छितब्बत्ता। अयञ्हेत्थ अधिप्पायो – सेखियग्गहणेन चेत्थ वत्तक्खन्धकादीसु (चूळव॰ ३५६ आदयो) आगतवत्तादीनम्पि गहणम्। तेपि हि सिक्खितब्बट्ठेन ‘‘सेखिया’’ति इच्छिता। तस्मा मातिकायं पाराजिकादीनं विय सेखियानं परिच्छेदो न कतोति। न केवलं वत्तक्खन्धकादीसु (चूळव॰ ३५६ आदयो) आगतवत्तादीनं गहणत्थमेवाति आह ‘‘चारित्तविनयदस्सनत्थञ्चा’’ति। एत्थापि परिच्छेदो न कतोति आनेत्वा योजेतब्बम्। मातिकाय ‘‘दुक्कट’’न्ति अवुत्ते कथं पनेत्थ दुक्कटन्ति वेदितब्बन्ति आह ‘‘यो पना’’तिआदि।&lt;br&gt;&#xA;अट्ठङ्गुलमत्तन्ति पकतङ्गुलेन अट्ठङ्गुलमत्तम्। यो पन सुक्खजङ्घो वा महापिण्डिकमंसो वा होति, तस्स सारुप्पत्थाय अट्ठङ्गुलाधिकम्पि ओतारेत्वा निवासेतुं वट्टति।&lt;br&gt;&#xA;पासन्तन्ति पासस्स अन्तं, दसामूलन्ति अत्थो।&lt;br&gt;&#xA;अपरिमण्डलं निवासेस्सामीति ‘‘पुरतो वा पच्छतो वा ओलम्बेत्वा निवासेस्सामी’’ति एवं असञ्चिच्च। किञ्चापि परिमण्डलं निवासेतुं अजानन्तस्स अनापत्ति, तथापि निवासनवत्तं साधुकं उग्गहेतब्बमेव। सञ्चिच्च अनुग्गहणञ्हि अनादरियं सियाति आह ‘‘अपिच निवासनवत्तं उग्गहेतब्ब’’न्ति।&lt;br&gt;&#xA;परिमण्डलसिक्खापदवण्णना निट्ठिता।&lt;/p&gt;</description>
    </item>
    <item>
      <title>२० भिक्खुनीपातिमोक्खवण्णना</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/20_bhikkhunIpAtimokkhavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/20_bhikkhunIpAtimokkhavaNNanA/</guid>
      <description>&lt;p&gt;भिक्खुनीपातिमोक्खवण्णना&lt;/p&gt;</description>
    </item>
    <item>
      <title>२१ पाराजिककण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/21_pArAjikakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/21_pArAjikakaNDam/</guid>
      <description>&lt;p&gt;पाराजिककण्डम्&lt;br&gt;&#xA;नाथो भिक्खुनीनं हितत्थाय यं पातिमोक्खं पकासयीति सम्बन्धो। तत्थ पकासयीति देसयि, पञ्ञापयीति अत्थो।&lt;br&gt;&#xA;साधारणपाराजिकम्&lt;/p&gt;&#xA;&lt;h2 id=&#34;१-मथनधममसकखपदवणणन&#34;&gt;१. मेथुनधम्मसिक्खापदवण्णना&lt;/h2&gt;&#xA;&lt;p&gt;अभिलापमत्तन्ति वचनमत्तं, न अत्थोति अधिप्पायो। लिङ्गभेदमत्तन्ति पुरिसलिङ्गं इत्थिलिङ्गन्ति विसेसमत्तम्। विसेसोति नानात्तम्। छन्देन चेवाति पेमेन चेव, सिनेहेन चेवाति अत्थो । रुचिया चाति इच्छाय च। पधंसितायाति दूसिताय। परिपुण्णा उपसम्पदा यस्सा सा परिपुण्णूपसम्पदा, उभतोसङ्घेन उपसम्पन्नाति अत्थो।&lt;br&gt;&#xA;मेथुनधम्मसिक्खापदवण्णना निट्ठिता।&lt;br&gt;&#xA;असाधारणपाराजिकम्&lt;/p&gt;&#xA;&lt;h2 id=&#34;५-उबभजणमणडलसकखपदवणणन&#34;&gt;५. उब्भजाणुमण्डलसिक्खापदवण्णना&lt;/h2&gt;&#xA;&lt;p&gt;उब्भकप्परन्ति दुतियमहासन्धितो उद्धम्। इतो चितो च सञ्चरणन्ति हत्थस्स वा कायस्स वा तिरियं इतो चितो च सञ्चरणम्।&lt;br&gt;&#xA;एकतोअवस्सुतेति (पाचि॰ अट्ठ॰ ६६२) भिक्खुनिया अवस्सवे, भिक्खुनिया कायसंसग्गरागेन अवस्सुतभावे सतीति अत्थो। भिक्खुनिया वसेनेव च एकतोअवस्सुतभावो गहेतब्बो। वुत्तञ्हेतं समन्तपासादिकायं (पाचि॰ अट्ठ॰ ६६२) –&lt;br&gt;&#xA;‘‘एकतोअवस्सुतेति एत्थ किञ्चापि ‘एकतो’ति अविसेसेन वुत्तं, तथापि भिक्खुनिया एव अवस्सुते सति अयं आपत्तिभेदो वुत्तोति वेदितब्बो’’ति।&lt;br&gt;&#xA;पुरिसस्स कायन्ति पुरिसस्स यं कञ्चि कायम्। उभतोअवस्सुतेपीति भिक्खुनिया चेव पुरिसस्स च कायसंसग्गरागेन अवस्सुतभावे सतिपि। कायेनाति यथापरिच्छिन्नेन अत्तनो कायेन। कायप्पटिबद्धन्ति पुरिसस्स कायप्पटिबद्धम्। अवसेसकायेन वाति यथापरिच्छिन्नकायतो अवसेसेन कायेन, उब्भक्खकअधोजाणुमण्डलअधोकप्परसङ्खातेन कायेनाति वुत्तं होति। तस्स कायन्ति अवस्सुतस्स तस्स पुरिसस्स यं कञ्चि कायम्। यथा चेत्थ सयं आमसन्तिया थुल्लच्चयं, एवं तस्स आमसनं सादियन्तियापीति दट्ठब्बम्। पुरिसस्स कायसंसग्गरागो नत्थीति पुरिसस्स मेथुनरागो, गेहसितपेमं, सुद्धचित्तं वा। अवसेसेति पाराजिकखेत्ततो अवसेसे। कायप्पटिबद्धेन कायप्पटिबद्धादिभेदेति ‘‘कायप्पटिबद्धेन कायप्पटिबद्धं आमसति, आपत्ति दुक्कटस्सा’’तिआदिके (पाचि॰ ६५९, ६६२) सब्बवारे। ‘‘असञ्चिच्चा’’तिआदीसु विरज्झित्वा वा आमसन्तिया, अञ्ञविहिताय वा, ‘‘अयं पुरिसो’’ति वा ‘‘इत्थी’’ति वा अजानन्तिया वा, तेन फुट्ठायपि तं फस्सं अस्सादयन्तिया वा आमसनेपि सति अनापत्ति।&lt;br&gt;&#xA;उब्भजाणुमण्डलसिक्खापदवण्णना निट्ठिता।&lt;/p&gt;</description>
    </item>
    <item>
      <title>२२ सङ्घादिसेसकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/22_sanghAdisesakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/22_sanghAdisesakaNDam/</guid>
      <description>&lt;p&gt;सङ्घादिसेसकण्डम्&lt;/p&gt;&#xA;&lt;h2 id=&#34;१-उससयवदकसकखपदवणणन&#34;&gt;१. उस्सयवादिकासिक्खापदवण्णना&lt;/h2&gt;&#xA;&lt;p&gt;मानुस्सयवसेन कोधूस्सयवसेनाति बाहुल्लनयेन वुत्तम्। तेनेव वक्खति ‘‘तिचित्तं तिवेदन’’न्ति। अड्डकरणत्थायाति एत्थ अड्डोति वोहारिकविनिच्छयो वुच्चति। यं पब्बजिता ‘‘अधिकरण’’न्तिपि वदन्ति, तस्स करणत्थाय वोहारिकविनिच्छयत्थायाति वुत्तं होति। वीतिक्कमक्खणेयेवाति वत्थुज्झाचारक्खणेयेव, न ततियाय समनुभासनायाति अधिप्पायो। भिक्खुनिं सङ्घतो निस्सारेतीति आपन्नं भिक्खुनिं भिक्खुनिसङ्घम्हा निस्सारेति। हेतुम्हि चायं कत्तुवोहारो ‘‘निस्सारणहेतुभूतधम्मो ‘निस्सारणीयो’ति वुत्तो’’ति कत्वा।&lt;br&gt;&#xA;यत्थ ठितायाति उपस्सयभिक्खाचारमग्गादीसु यस्मिं ठाने ठिताय। ततो पट्ठाय गच्छन्तियाति ततो पट्ठाय वोहारिकानं सन्तिकं गच्छन्तिया। दुतियेति दुतियारोचने। तेनाति उपासकेन। एवं वुत्तायाति ‘‘मम च तव च कथं त्वंयेव आरोचेही’’ति वुत्ताय। अञ्ञेन कथापेतीति कप्पियकारकेन कथापेति। यथा वा तथा वा हि आरोचियमानेति कप्पियकारको वा भिक्खुनिया कथं पठमं आरोचेतु, इतरो वा अत्तनो कथं (पाचि॰ अट्ठ॰ ६७९)। कप्पियकारको वा उभिन्नम्पि कथं, इतरो वा उभिन्नम्पि कथं आरोचेतूति एवं यथा तथा आरोचियमाने। उभिन्नम्पि पन कथं सुत्वाति यथा तथा वा आरोचितं पन उभिन्नम्पि कथं सुत्वा।&lt;br&gt;&#xA;आकड्ढियमाना गच्छतीति वुच्चमाना वोहारिकानं सन्तिकं गच्छति, इमस्स ‘‘तस्सा अनापत्ती’’ति इमिना सम्बन्धो। एवं सेसेसुपि। रक्खं याचतीति धम्मिकं रक्खं याचति। इदानि यथा याचिता रक्खा धम्मिका होति, तं दस्सेतुं ‘‘उपस्सये अञ्ञेहि कतं अनाचारं अनोदिस्स आचिक्खन्ती’’ति वुत्तम्। तत्थ अतीतं आरब्भ अत्थि ओदिस्स आचिक्खना (पाचि॰ अट्ठ॰ ६७९), अत्थि अनोदिस्स आचिक्खना, अनागतं आरब्भापि अत्थि ओदिस्स आचिक्खना, अत्थि अनोदिस्स आचिक्खना।&lt;br&gt;&#xA;कथं अतीतं आरब्भ ओदिस्स आचिक्खना होति? भिक्खुनुपस्सये गामदारका, धुत्तादयो वा ये केचि अनाचारं वा आचरन्ति, रुक्खं वा छिन्दन्ति, फलाफलं वा हरन्ति, परिक्खारे वा अच्छिन्दन्ति। भिक्खुनी वोहारिके उपसङ्कमित्वा ‘‘अम्हाकं उपस्सये इदं नाम कत’’न्ति वदति। ‘‘केना’’ति वुत्ते ‘‘असुकेन च असुकेन चा’’ति आचिक्खति। एवं अतीतं आरब्भ ओदिस्स आचिक्खना होति, सा न वट्टति। तञ्चे सुत्वा ते वोहारिका तेसं दण्डं करोन्ति, सब्बं भिक्खुनिया गीवा होति। ‘‘दण्डं गण्हिस्सन्ती’’ति अधिप्पायेपि सति गीवायेव होति। सचे पन तस्स ‘‘दण्डं गण्हथा’’ति वदति, पञ्चमासकमत्ते गहिते पाराजिकं होति।&lt;br&gt;&#xA;तेहि ‘‘केना’’ति वुत्ते पन ‘‘असुकेना’ति वत्तुं अम्हाकं न वट्टति, तुम्हेयेव जानिस्सथ। केवलञ्हि मयं रक्खं याचाम, तं नो देथ, अवहटभण्डम्पि आहरापेथा’’ति वत्तब्बम्। एवं अनोदिस्स आचिक्खना होति, सा वट्टति। एवं वुत्ते सचेपि ते वोहारिका ते कारके गवेसित्वा तेसं दण्डं करोन्ति, सब्बं सापतेय्यम्पि गहितं, भिक्खुनिया नेव गीवा, न आपत्ति।&lt;br&gt;&#xA;परिक्खारं हरन्ते दिस्वा तेसं अनत्थकामताय ‘‘चोरो चोरो’’ति वत्तुम्पि न वट्टति। एवं वुत्तेपि हि यं तेसं दण्डं करोन्ति, सब्बं भिक्खुनिया गीवा होति। अत्तनो वचनकरं पन ‘‘इमिना मे परिक्खारो गहितो, तं आहरापेहि, मा चस्स दण्डं करोथा’’ति वत्तुं वट्टति। दासदासिवापिआदीनं अत्थाय अड्डं करोन्ति, अयं अकप्पियअड्डो नाम, न वट्टति।&lt;br&gt;&#xA;कथं अनागतं आरब्भ ओदिस्स आचिक्खना होति? वुत्तनयेनेव परेहि अनाचारादीसु कतेसु भिक्खुनी वोहारिके एवं वदति ‘‘अम्हाकं उपस्सये इदञ्चिदञ्च करोन्ति, रक्खं नो देथ आयतिं अकरणत्थाया’’ति। ‘‘केन एवं कत’’न्ति वुत्ते ‘‘असुकेन च असुकेन चा’’ति आचिक्खति। एवं अनागतं आरब्भ ओदिस्स आचिक्खना होति, सापि न वट्टति। तेसञ्हि दण्डे कते पुरिमनयेनेव सब्बं भिक्खुनिया गीवा। सेसं पुरिमसदिसमेव।&lt;br&gt;&#xA;सचे पन वोहारिका भिक्खुनुपस्सये एवरूपं अनाचारं करोन्तानं ‘‘इमं नाम दण्डं करोमा’’ति भेरिं चरापेत्वा आणाय अतिट्ठमाने परियेसित्वा दण्डं करोन्ति, भिक्खुनिया नेव गीवा, न आपत्ति।&lt;br&gt;&#xA;यो चायं भिक्खुनीनं वुत्तो, भिक्खूनम्पि एसेव नयो। भिक्खुनोपि हि ओदिस्स आचिक्खना न वट्टति, यं तथा आचिक्खिते तेसं दण्डं करोन्ति, तं सब्बं गीवा होति। वुत्तनयेनेव दण्डं गण्हापेन्तस्स पाराजिकम्। यो पन ‘‘दण्डं करिस्सन्ती’’ति जानन्तोपि अनोदिस्स कथेति, ते च परियेसित्वा दण्डं करोन्तियेव, न दोसो। विहारसीमाय रुक्खादीनि छिन्दन्तानं वासिफरसुआदीनि गहेत्वा पासाणे कोट्टेन्ति, न वट्टति। सचे धारा भिज्जति, कारापेत्वा दातब्बा। उपधावित्वा तेसं परिक्खारे गण्हन्ति, तम्पि न कातब्बम्। लहुपरिवत्तञ्हि चित्तं, थेय्यचेतनाय उप्पन्नाय मूलच्छेज्जम्पि गच्छेय्य।&lt;br&gt;&#xA;उस्सयवादिकासिक्खापदवण्णना निट्ठिता।&lt;/p&gt;</description>
    </item>
    <item>
      <title>२३ निस्सग्गियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/23_nissaggiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/23_nissaggiyakaNDam/</guid>
      <description>&lt;p&gt;निस्सग्गियकण्डम्&lt;br&gt;&#xA;१. पत्तवग्गो&lt;/p&gt;&#xA;&lt;h2 id=&#34;१-पततसननचयसकखपदवणणन&#34;&gt;१. पत्तसन्निचयसिक्खापदवण्णना&lt;/h2&gt;&#xA;&lt;p&gt;पठमं उत्तानत्थमेव।&lt;br&gt;&#xA;पत्तसन्निचयसिक्खापदवण्णना निट्ठिता।&lt;/p&gt;&#xA;&lt;h2 id=&#34;२-अकलचवरसकखपदवणणन&#34;&gt;२. अकालचीवरसिक्खापदवण्णना&lt;/h2&gt;&#xA;&lt;p&gt;यं अत्तना लद्धं, तं निस्सग्गियं होतीति यं चीवरं भाजापिताय अत्तना लद्धं, तमेव निस्सग्गियं होति, तं विनयकम्मं कत्वापि अत्तना न लब्भति। तेनाह ‘‘निस्सट्ठ’’न्तिआदि। तत्थ निस्सट्ठं पटिलभित्वापीति ‘‘अय्याय, दम्मी’’ति एवं निस्सट्ठं पटिलभित्वापि। यथादानेयेव उपनेतब्बन्ति यथा दायकेहि दिन्नं, तथेव उपनेतब्बं, अकालचीवरपक्खेयेव ठपेतब्बन्ति वुत्तं होति।&lt;br&gt;&#xA;अकालचीवरसिक्खापदवण्णना निट्ठिता।&lt;/p&gt;&#xA;&lt;h2 id=&#34;३-चवरपरवततनसकखपदवणणन&#34;&gt;३. चीवरपरिवत्तनसिक्खापदवण्णना&lt;/h2&gt;&#xA;&lt;p&gt;मेतन्ति मे एतम्। सकसञ्ञाय गहितत्ता पाचित्तियञ्चेव दुक्कटञ्च वुत्तं, इतरथा भण्डग्घेन कारेतब्बम्।&lt;br&gt;&#xA;चीवरपरिवत्तनसिक्खापदवण्णना निट्ठिता।&lt;/p&gt;&#xA;&lt;h2 id=&#34;४-अञञवञञपनसकखपदवणणन&#34;&gt;४. अञ्ञविञ्ञापनसिक्खापदवण्णना&lt;/h2&gt;&#xA;&lt;p&gt;पटिलाभेनाति पठमविञ्ञत्तितो ऊनतरस्सापि अञ्ञस्स पटिलाभेन।&lt;br&gt;&#xA;तस्मिं अप्पहोन्ते पुन तञ्ञेवाति यं पठमं विञ्ञत्तं, थोकत्ता तस्मिं अप्पहोन्ते पुन तञ्ञेव विञ्ञापेन्तियाति अत्थो। अञ्ञेनपि अत्थे सती ति पठमं विञ्ञत्तितो अञ्ञेनपि अत्थे सति। तेन सद्धिं अञ्ञञ्चाति यं पठमं विञ्ञत्तं, तेन सद्धिं अञ्ञञ्च। किं वुत्तं होति? सचे पठमं सप्पि विञ्ञत्तं, ‘‘यमकं पचितब्ब’’न्ति च वेज्जेन वुत्तत्ता तेलेनापि अत्थो होति। ततो ‘‘तेलेनापि मे अत्थो’’ति एवमादिना अञ्ञञ्च विञ्ञापेन्तियाति वुत्तं होति। आनिसंसं दस्सेत्वाति ‘‘सचे कहापणस्स सप्पि आभतं होति, इमिना मूलेन द्विगुणं तेलं लब्भति, तेलेनापि च इदं किच्चं निप्पज्जति, तस्मा तेलं आहरा’’ति एवं आनिसंसं दस्सेत्वा।&lt;br&gt;&#xA;अञ्ञविञ्ञापनसिक्खापदवण्णना निट्ठिता।&lt;/p&gt;</description>
    </item>
    <item>
      <title>२४ पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/24_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/24_pAchittiyakaNDam/</guid>
      <description>&lt;p&gt;पाचित्तियकण्डम्&lt;br&gt;&#xA;१. लसुणवग्गो&lt;/p&gt;&#xA;&lt;h2 id=&#34;१-लसणसकखपदवणणन&#34;&gt;१. लसुणसिक्खापदवण्णना&lt;/h2&gt;&#xA;&lt;p&gt;‘‘लसुण’’न्ति किञ्चापि अविसेसेन वुत्तं, तथापि मगधेसु जातं लसुणमेव इधाधिप्पेतं, तम्पि भण्डिकलसुणमेवाति आह मगधरट्ठे जात’’न्तिआदि।&lt;br&gt;&#xA;भण्डिकलसुणन्ति पोट्टलिकलसुणमेव, सम्पुण्णमिञ्जानमेतं अधिवचनम्। तेनाह ‘‘न एकद्वितिमिञ्जक’’न्ति। अज्झोहारे अज्झोहारेति (पाचि॰ अट्ठ॰ ७९५) एत्थ सचे द्वे तयो भण्डिके एकतोयेव सङ्खादित्वा अज्झोहरति, एकं पाचित्तियम्। भञ्जित्वा एकेकमिञ्जकं खादन्तिया पन पयोगगणनाय पाचित्तियानि।&lt;br&gt;&#xA;पलण्डुकादीनं वण्णेन वा मिञ्जाय वा नानात्तं वेदितब्बं – वण्णेन ताव पलण्डुको नाम पण्डुवण्णो होति, भञ्जनको लोहितवण्णो, हरितको हरितपण्णवण्णो। मिञ्जाय पन पलण्डुकस्स एका मिञ्जा होति, भञ्जनकस्स द्वे, हरितकस्स तिस्सो। चापलसुणो अमिञ्जको। अङ्कुरमत्तमेव हि तस्स होति। महापच्चरियादीसु पन ‘‘पलण्डुकस्स तीणि मिञ्जानि, भञ्जनकस्स द्वे, हरितकस्स एक’’न्ति (पाचि॰ अट्ठ॰ ७९७) वुत्तम्। एते पलण्डुकादयो सभावेनेव वट्टन्ति। सूपसम्पाकादीसु पन मागधकम्पि वट्टति। तञ्हि पच्चमानेसु मुग्गसूपादीसु वा मच्छमंसविकतिया वा तेले वा बदरसाळवादीसु वा अम्बिलसाकादीसु वा उत्तरिभङ्गेसु वा यत्थ कत्थचि अन्तमसो यागुभत्तेपि पक्खित्तं वट्टति। बदरसाळवं (सारत्थ॰ टी॰ पाचित्तिय ३.७९३-७९७) नाम बदरफलानि सुक्खापेत्वा चुण्णेत्वा कत्तब्बा खादनीयविकति।&lt;br&gt;&#xA;लसुणसिक्खापदवण्णना निट्ठिता।&lt;/p&gt;</description>
    </item>
    <item>
      <title>२५ पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/25_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/09_kankhAvitaraNIpurANa-TIkA/25_pATidesanIyakaNDam/</guid>
      <description>&lt;p&gt;पाटिदेसनीयकण्डम्&lt;/p&gt;&#xA;&lt;h2 id=&#34;२-तलवञञपनदसकखपदवणणन&#34;&gt;२. तेलविञ्ञापनादिसिक्खापदवण्णना&lt;/h2&gt;&#xA;&lt;p&gt;पाळियं अनागतेसु पन अट्ठसुपीति पाळिमुत्तकेसु सप्पिआदीसु अट्ठसुपि।&lt;br&gt;&#xA;तेलविञ्ञापनादिसिक्खापदवण्णना निट्ठिता।&lt;br&gt;&#xA;इति कङ्खावितरणिया पातिमोक्खवण्णनाय&lt;br&gt;&#xA;विनयत्थमञ्जूसायं लीनत्थप्पकासनियम्&lt;br&gt;&#xA;भिक्खुनिपातिमोक्खे पाटिदेसनीयवण्णना निट्ठिता।&lt;/p&gt;&#xA;&lt;h2 id=&#34;१-परमणडलदसकखपदवणणन&#34;&gt;१. परिमण्डलादिसिक्खापदवण्णना&lt;/h2&gt;&#xA;&lt;p&gt;सेखियानि चेवाति पञ्चसत्तति सेखियानि चेव। ‘‘भिक्खुपातिमोक्खवण्णनायं वुत्तनयेनेव वेदितब्बा’’ति इमिना यस्मा तादिसंयेवेत्थ अत्थविनिच्छयं विदू वदन्ति, तस्मा विसुं तेसं अत्थवण्णना न वुत्ता। तत्थ या वुत्ता, सा इधापि वुत्तायेवाति दस्सेति।&lt;br&gt;&#xA;परिमण्डलादिसिक्खापदवण्णना निट्ठिता।&lt;br&gt;&#xA;इति कङ्खावितरणिया पातिमोक्खवण्णनाय&lt;br&gt;&#xA;विनयत्थमञ्जूसायं लीनत्थप्पकासनियम्&lt;br&gt;&#xA;भिक्खुनिपातिमोक्खवण्णना निट्ठिता।&lt;/p&gt;&#xA;&lt;h2 id=&#34;नगमनकथवणणन&#34;&gt;निगमनकथावण्णना&lt;/h2&gt;&#xA;&lt;p&gt;यं पातिमोक्खस्स वण्णनं आरभिन्ति सम्बन्धो। ‘‘महाविहारवासीन’’न्ति इदं पुरिमपच्छिमपदेहि सद्धिं सम्बन्धितब्बं, महाविहारवासीनं पोराणट्ठकथाहि वाति च। पाळियत्थञ्च केवलन्ति सकलं पाळिअत्थञ्च, उभतोविभङ्गञ्चाति वुत्तं होति। एत्थाति एतिस्सं कङ्खावितरणियम्। यस्मा न हि अत्थीति सम्बन्धो। यन्ति यं पदम्। सीहळट्ठकथानयन्ति सीहळमातिकट्ठकथानयम्। अट्ठकथासारन्ति सीहळमातिकट्ठकथायं अत्थसारं, अथ वा विनयट्ठकथासु अत्थसारम्। तेनेतं दस्सेति – सीहळमातिकट्ठकथायं अत्थसारं आदाय इमं कङ्खावितरणिं करोन्तो विनयट्ठकथासुपि इध विनिच्छये योगक्खमं अत्थसारं आदायेव अकासिन्ति।&lt;br&gt;&#xA;इदानि सदेवकस्स लोकस्स अच्चन्तसुखाधिगमाय अत्तनो पुञ्ञं परिणामेन्तो ‘‘यथा च निट्ठं सम्पत्ता’’तिआदिगाथाद्वयमाह। कल्याणनिस्सिताति कुसलनिस्सिता। सब्बसत्तानन्ति कामावचरादिभेदानं सब्बेसं सत्तानम्।&lt;br&gt;&#xA;निगमनकथावण्णना निट्ठिता।&lt;/p&gt;</description>
    </item>
  </channel>
</rss>
