<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४ द्वेमातिकापाळि on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/</link>
    <description>Recent content in &#43;०४ द्वेमातिकापाळि on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/01_vinayapiTaka/04_dvemAtikApALi/index.xml" rel="self" type="application/rss+xml" />
    <item>
      <title>०० भिक्खुपातिमोक्खपाळि</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/00_bhikkhupAtimokkhapALi/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/00_bhikkhupAtimokkhapALi/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;द्वेमातिकापाळि&lt;br&gt;&#xA;भिक्खुपातिमोक्खपाळि&lt;br&gt;&#xA;पुब्बकरणं-४&lt;br&gt;&#xA;सम्मज्जनी पदीपो च, उदकं आसनेन च।&lt;br&gt;&#xA;उपोसथस्स एतानि, ‘‘पुब्बकरण’’न्ति वुच्चति॥&lt;br&gt;&#xA;पुब्बकिच्चं-५&lt;br&gt;&#xA;छन्द, पारिसुद्धि, उतुक्खानं, भिक्खुगणना च ओवादो।&lt;br&gt;&#xA;उपोसथस्स एतानि, ‘‘पुब्बकिच्च’’न्ति वुच्चति॥&lt;br&gt;&#xA;पत्तकल्लअङ्गा-४&lt;br&gt;&#xA;उपोसथो , यावतिका च भिक्खू कम्मप्पत्ता।&lt;br&gt;&#xA;सभागापत्तियो च न विज्जन्ति।&lt;br&gt;&#xA;वज्जनीया च पुग्गला तस्मिं न होन्ति, ‘‘पत्तकल्ल’’न्ति वुच्चति॥&lt;br&gt;&#xA;पुब्बकरणपुब्बकिच्चानि समापेत्वा देसितापत्तिकस्स समग्गस्स भिक्खुसङ्घस्स अनुमतिया पातिमोक्खं उद्दिसितुं आराधनं करोम।&lt;/p&gt;&#xA;&lt;h2 id=&#34;नदनददस&#34;&gt;निदानुद्देसो&lt;/h2&gt;&#xA;&lt;p&gt;सुणातु मे भन्ते सङ्घो? अज्जुपोसथो पन्नरसो, यदि सङ्घस्स पत्तकल्लं, सङ्घो उपोसथं करेय्य, पातिमोक्खं उद्दिसेय्य।&lt;br&gt;&#xA;किं सङ्घस्स पुब्बकिच्चं? पारिसुद्धिं आयस्मन्तो आरोचेथ, पातिमोक्खं उद्दिसिस्सामि, तं सब्बेव सन्ता साधुकं सुणोम मनसि करोम। यस्स सिया आपत्ति, सो आविकरेय्य, असन्तिया आपत्तिया तुण्ही भवितब्बं, तुण्हीभावेन खो पनायस्मन्ते ‘‘परिसुद्धा’’ति वेदिस्सामि। यथा खो पन पच्चेकपुट्ठस्स वेय्याकरणं होति, एवमेवं एवरूपाय परिसाय यावततियं अनुसावितं होति। यो पन भिक्खु यावततियं अनुसावियमाने सरमानो सन्तिं आपत्तिं नाविकरेय्य, सम्पजानमुसावादस्स होति। सम्पजानमुसावादो खो पनायस्मन्तो अन्तरायिको धम्मो वुत्तो भगवता, तस्मा सरमानेन भिक्खुना आपन्नेन विसुद्धापेक्खेन सन्ती आपत्ति आविकातब्बा, आविकता हिस्स फासु होति।&lt;br&gt;&#xA;उद्दिट्ठं खो आयस्मन्तो निदानम्। तत्थायस्मन्ते पुच्छामि, कच्चित्थ परिसुद्धा, दुतियम्पि पुच्छामि, कच्चित्थ परिसुद्धा, ततियम्पि पुच्छामि, कच्चित्थ परिसुद्धा, परिसुद्धेत्थायस्मन्तो, तस्मा तुण्ही, एवमेतं धारयामीति।&lt;br&gt;&#xA;निदानं निट्ठितम्।&lt;/p&gt;</description>
    </item>
    <item>
      <title>०१ भिक्खुनीपातिमोक्खपाळि</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/01_bhikkhunIpAtimokkhapALi/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/01_bhikkhunIpAtimokkhapALi/</guid>
      <description>&lt;p&gt;भिक्खुनीपातिमोक्खपाळि&lt;br&gt;&#xA;पुब्बकरणं-४&lt;br&gt;&#xA;सम्मज्जनी पदीपो च, उदकं आसनेन च।&lt;br&gt;&#xA;उपोसथस्स एतानि, ‘‘पुब्बकरण’’न्ति वुच्चति॥&lt;br&gt;&#xA;पुब्बकिच्चं-५&lt;br&gt;&#xA;छन्द, पारिसुद्धि, उतुक्खानं, भिक्खुनिगणना च ओवादो।&lt;br&gt;&#xA;उपोसथस्स एतानि, ‘‘पुब्बकिच्च’’न्ति वुच्चति॥&lt;br&gt;&#xA;पत्तकल्लअङ्गा-४&lt;br&gt;&#xA;उपोसथो, यावतिका च भिक्खुनी कम्मप्पत्ता।&lt;br&gt;&#xA;सभागापत्तियो च न विज्जन्ति।&lt;br&gt;&#xA;वज्जनीया च पुग्गला तस्मिं न होन्ति, ‘‘पत्तकल्ल’’न्ति वुच्चति॥&lt;br&gt;&#xA;पुब्बकरणपुब्बकिच्चानि समापेत्वा देसितापत्तिकस्स समग्गस्स भिक्खुनिसङ्घस्स अनुमतिया पातिमोक्खं उद्दिसितुं आराधनं करोम।&lt;/p&gt;&#xA;&lt;h2 id=&#34;नदनददस&#34;&gt;निदानुद्देसो&lt;/h2&gt;&#xA;&lt;p&gt;सुणातु मे अय्ये सङ्घो, अज्जुपोसथो पन्नरसो, यदि सङ्घस्स पत्तकल्लं, सङ्घो उपोसथं करेय्य, पातिमोक्खं उद्दिसेय्य।&lt;br&gt;&#xA;किं सङ्घस्स पुब्बकिच्चं? पारिसुद्धिं अय्यायो आरोचेथ, पातिमोक्खं उद्दिसिस्सामि, तं सब्बाव सन्ता साधुकं सुणोम मनसि करोम। यस्सा सिया आपत्ति, सा आविकरेय्य, असन्तिया आपत्तिया तुण्ही भवितब्बं, तुण्हीभावेन खो पनाय्यायो, ‘‘परिसुद्धा’’ति वेदिस्सामि। यथा खो पन पच्चेकपुट्ठस्सा वेय्याकरणं होति, एवमेवं एवरूपाय परिसाय यावततियं अनुसावितं होति। या पन भिक्खुनी यावततियं अनुसावियमाने सरमाना सन्तिं आपत्तिं नाविकरेय्य, सम्पजानमुसावादस्सा होति। सम्पजानमुसावादो खो पनाय्यायो, अन्तरायिको धम्मो वुत्तो भगवता, तस्मा सरमानाय भिक्खुनिया आपन्नाय विसुद्धापेक्खाय सन्ती आपत्ति आविकातब्बा, आविकता हिस्सा फासु होति।&lt;br&gt;&#xA;उद्दिट्ठं खो, अय्यायो, निदानम्। तत्थाय्यायो पुच्छामि, कच्चित्थ परिसुद्धा, दुतियम्पि पुच्छामि, कच्चित्थ परिसुद्धा, ततियम्पि पुच्छामि, कच्चित्थ परिसुद्धा, परिसुद्धेत्थाय्यायो, तस्मा तुण्ही, एवमेतं धारयामीति।&lt;br&gt;&#xA;निदानं निट्ठितम्।&lt;/p&gt;</description>
    </item>
    <item>
      <title>०२ कङ्खावितरणी-अट्ठकथा</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/02_kankhAvitaraNI-aTThakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/02_kankhAvitaraNI-aTThakathA/</guid>
      <description>&lt;p&gt;कङ्खावितरणी-अट्ठकथा&lt;br&gt;&#xA;गन्थारम्भकथा&lt;br&gt;&#xA;बुद्धं धम्मञ्च सङ्घञ्च, विप्पसन्नेन चेतसा।&lt;br&gt;&#xA;वन्दित्वा वन्दनामान, पूजासक्कारभाजनं॥&lt;br&gt;&#xA;थेरवंसप्पदीपानं, थिरानं विनयक्कमे।&lt;br&gt;&#xA;पुब्बाचरियसीहानं, नमो कत्वा कतञ्जली॥&lt;br&gt;&#xA;पामोक्खं अनवज्जानं, धम्मानं यं महेसिना।&lt;br&gt;&#xA;मुखं मोक्खप्पवेसाय, पातिमोक्खं पकासितं॥&lt;br&gt;&#xA;सूरतेन निवातेन, सुचिसल्लेखवुत्तिना।&lt;br&gt;&#xA;विनयाचारयुत्तेन, सोणत्थेरेन याचितो॥&lt;br&gt;&#xA;तत्थ सञ्जातकङ्खानं, भिक्खूनं तस्स वण्णनम्।&lt;br&gt;&#xA;कङ्खावितरणत्थाय, परिपुण्णविनिच्छयं॥&lt;br&gt;&#xA;महाविहारवासीनं, वाचनामग्गनिस्सितम्।&lt;br&gt;&#xA;वत्तयिस्सामि नामेन, कङ्खावितरणिं सुभन्ति॥&lt;/p&gt;</description>
    </item>
    <item>
      <title>०३ निदानवण्णना</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/03_nidAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/03_nidAnavaNNanA/</guid>
      <description>&lt;p&gt;निदानवण्णना&lt;br&gt;&#xA;तत्थ पातिमोक्खन्ति पअतिमोक्खं अतिपमोक्खं अतिसेट्ठं अतिउत्तमन्ति अत्थो। इति इमिना वचनत्थेन एकविधम्पि सीलगन्थभेदतो दुविधं होति। तथा हि ‘‘पातिमोक्खसंवरसंवुतो विहरती’’ति (म॰ नि॰ १.६९; ३.७५; विभ॰ ५०८) च ‘‘आदिमेतं मुखमेतं पमुखमेतं कुसलानं धम्मानं, तेन वुच्चति पातिमोक्ख’’न्ति (महाव॰ १३५) च आदीसु सीलं पातिमोक्खन्ति वुच्चति, ‘‘उभयानि खो पनस्स पातिमोक्खानि वित्थारेन स्वागतानि होन्ती’’तिआदीसु (पाचि॰ १४७; अ॰ नि॰ ८.५२; १०.३३) गन्थो पातिमोक्खन्ति वुच्चति। तत्थ सीलं यो नं पाति रक्खति, तं मोक्खेति मोचयति आपायिकादीहि दुक्खेहि, अत्तानुवादादीहि वा भयेहीति पातिमोक्खम्। गन्थो पन तस्स पातिमोक्खस्स जोतकत्ता पातिमोक्खन्ति वुच्चति। आदिम्हि पन वुत्तो वचनत्थो उभिन्नम्पि साधारणो होति।&lt;br&gt;&#xA;तत्थायं वण्णना सीलपातिमोक्खस्सापि युज्जति गन्थपातिमोक्खस्सापि, गन्थे हि वण्णिते तस्स अत्थो वण्णितोव होति। तं पनेतं गन्थपातिमोक्खं भिक्खुपातिमोक्खं भिक्खुनिपातिमोक्खन्ति दुविधं होति । तत्थ ‘‘सुणातु मे, भन्ते, सङ्घो’’तिआदिकं (महाव॰ १३४) पञ्चहि उद्देसपरिच्छेदेहि ववत्थितं भिक्खुपातिमोक्खं, ‘‘सुणातु मे, अय्ये, सङ्घो’’तिआदिकं चतूहि उद्देसपरिच्छेदेहि ववत्थितं भिक्खुनिपातिमोक्खम्। तत्थ भिक्खुपातिमोक्खे पञ्च उद्देसा नाम निदानुद्देसो, पाराजिकुद्देसो, सङ्घादिसेसुद्देसो, अनियतुद्देसो , वित्थारुद्देसोति। तत्थ निदानुद्देसो ताव ‘‘सुणातु मे, भन्ते, सङ्घो…पे॰… आविकता हिस्स फासु होति, तत्थायस्मन्ते पुच्छामि, कच्चित्थ परिसुद्धा, दुतियम्पि पुच्छामि, कच्चित्थ परिसुद्धा, ततियम्पि पुच्छामि, कच्चित्थ परिसुद्धा, परिसुद्धेत्थायस्मन्तो, तस्मा तुण्ही, एवमेतं धारयामी’’ति वत्वा ‘‘उद्दिट्ठं खो आयस्मन्तो निदान’’न्तिआदिना नयेन अवसेसे सुतेन साविते उद्दिट्ठो होति। पाराजिकुद्देसादीनं परिच्छेदा निदानस्स आदितो पट्ठाय पाराजिकादीनि ओसापेत्वा योजेतब्बा। वित्थारो वित्थारोयेव । ‘‘अवसेसं सुतेन सावेतब्ब’’न्ति (महाव॰ १५०; परि॰ ३२५) वचनतो पन पाराजिकुद्देसादीसु यस्मिं विप्पकते अन्तरायो उप्पज्जति, तेन सद्धिं अवसेसं सुतेन सावेतब्बम्। निदानुद्देसे पन अनिट्ठिते सुतेन सावेतब्बं नाम नत्थि। भिक्खुनिपातिमोक्खे पन अनियतुद्देसो परिहायति, सेसं वुत्तनयमेव। एवमेतेसं पञ्चहि चेव चतूहि च उद्देसपरिच्छेदेहि ववत्थितानं द्विन्नम्पि पातिमोक्खानं अयं वण्णना भविस्सति। यस्मा पनेत्थ भिक्खुपातिमोक्खं पठमं, तस्मा तस्स ताव वण्णनत्थमिदं वुच्चति।&lt;br&gt;&#xA;‘‘सुणातु मे’’तिआदीनं, पदानं अत्थनिच्छयम्।&lt;br&gt;&#xA;भिक्खवो सीलसम्पन्ना, सिक्खाकामा सुणन्तु मेति॥&lt;br&gt;&#xA;एत्थ हि सुणातूतिइदं सवनाणत्तिवचनम्। मेति यो सावेति, तस्स अत्तनिद्देसवचनम्। भन्तेति सगारवसप्पतिस्सवचनम्। सङ्घोति पुग्गलसमूहवचनम्। सब्बमेव चेतं पातिमोक्खुद्देसकेन पठमं वत्तब्बवचनम्। भगवता हि पातिमोक्खुद्देसं अनुजानन्तेन राजगहे वुत्तं, तस्मा यो पातिमोक्खं उद्दिसति, तेन सचे सङ्घत्थेरो होति, ‘‘आवुसो’’ति वत्तब्बम्। सचे नवकतरो होति, पाळियं (महाव॰ १३४) आगतनयेनेव ‘‘भन्ते’’ति वत्तब्बम्। सङ्घत्थेरो वा हि पातिमोक्खं उद्दिसेय्य ‘‘थेराधिकं पातिमोक्ख’’न्तिवचनतो (महाव॰ १५४), नवकतरो वा ‘‘अनुजानामि, भिक्खवे, यो तत्थ भिक्खु ब्यत्तो पटिबलो, तस्साधेय्यं पातिमोक्ख’’न्तिवचनतो (महाव॰ १५५)।&lt;br&gt;&#xA;‘‘सङ्घो’’तिइमिना पन पदेन किञ्चापि अविसेसतो पुग्गलसमूहो वुत्तो, अथ खो सो दक्खिणेय्यसङ्घो, सम्मुतिसङ्घो चाति दुविधो होति। तत्थ दक्खिणेय्यसङ्घोति अट्ठ अरियपुग्गलसमूहो वुच्चति। सम्मुतिसङ्घोति अविसेसेन भिक्खुसमूहो, सो इध अधिप्पेतो। सो पनेस कम्मवसेन पञ्चविधो (महाव॰ ३८८) होति – चतुवग्गो पञ्चवग्गो दसवग्गो वीसतिवग्गो अतिरेकवीसतिवग्गोति। तत्थ चतुवग्गेन ठपेत्वा उपसम्पदपवारणअब्भानानि सब्बं सङ्घकम्मं कातुं वट्टति। पञ्चवग्गेन ठपेत्वा मज्झिमेसु जनपदेसु उपसम्पदञ्च अब्भानकम्मञ्च सब्बं सङ्घकम्मं कातुं वट्टति। दसवग्गेन अब्भानकम्ममत्तं ठपेत्वा सब्बं सङ्घकम्मं कातुं वट्टति। वीसतिवग्गेन न किञ्चि सङ्घकम्मं कातुं न वट्टति, तथा अतिरेकवीसतिवग्गेन।सो पन चतुवग्गादिना सङ्घेन कत्तब्बं कम्मं ऊनकतरेन कातुं न वट्टति, अतिरेकेन पन वट्टतीति दस्सनत्थं वुत्तो। इमस्मिं पनत्थे चतुवग्गं उपादाय सब्बोपि सम्मुतिसङ्घो अधिप्पेतो।&lt;br&gt;&#xA;अज्जुपोसथोति अज्ज उपोसथदिवसो, एतेन अनुपोसथदिवसं पटिक्खिपति। पन्नरसोति इमिना अञ्ञं उपोसथदिवसं पटिक्खिपति। दिवसवसेन हि तयो उपोसथा चातुद्दसिको पन्नरसिको सामग्गिउपोसथोति, एवं तयो उपोसथा वुत्ता। तत्थ हेमन्तगिम्हवस्सानानं तिण्णं उतूनं ततियसत्तमपक्खेसु द्वे द्वे कत्वा छ चातुद्दसिका, अवसेसा अट्ठारस पन्नरसिकाति एवं एकसंवच्छरे चतुवीसति उपोसथा, इदं ताव पकतिचारित्तम्। ‘‘अनुजानामि, भिक्खवे, सकिं पक्खस्स चातुद्दसे वा पन्नरसे वा पातिमोक्खं उद्दिसितु’’न्ति (महाव॰ १३६) वचनतो पन ‘‘आगन्तुकेहि आवासिकानं अनुवत्तितब्ब’’न्तिआदिवचनतो (महाव॰ १७८) च तथारूपपच्चये सति अञ्ञस्मिम्पि चातुद्दसे उपोसथं कातुं वट्टति। पुरिमवस्संवुट्ठानं पन पुब्बकत्तिकपुण्णमा वा, तेसंयेव सचे भण्डनकारकेहि उपद्दुता पवारणं पच्चुक्कड्ढन्ति, अथ पुब्बकत्तिकमासस्स काळपक्खचातुद्दसो वा, पच्छिमकत्तिकपुण्णमा वा, पच्छिमवस्संवुट्ठानञ्च पच्छिमकत्तिकपुण्णमा एवाति इमे तयो पवारणादिवसापि होन्ति, इदम्पि पकतिचारित्तमेव। तथारूपपच्चये पन सति द्विन्नं कत्तिकपुण्णमानं पुरिमेसु चातुद्दसेसुपि पवारणं कातुं वट्टति। यदा पन कोसम्बकक्खन्धके (महाव॰ ४५१) आगतनयेन भिन्ने सङ्घे ओसारिते तस्मिं भिक्खुस्मिं सङ्घो तस्स वत्थुस्स वूपसमाय सङ्घस्स सामग्गिं करोति, तदा ‘‘तावदेव उपोसथो कातब्बो, पातिमोक्खं उद्दिसितब्ब’’न्ति (महाव॰ ४७५) वचनतो ठपेत्वा चातुद्दसपन्नरसे, अञ्ञोपि यो कोचि दिवसो सामग्गिउपोसथदिवसो नाम होति, पुरिमवस्संवुट्ठानं पन कत्तिकमासब्भन्तरे अयमेव सामग्गिपवारणादिवसो नाम होति। इति इमेसु तीसु दिवसेसु ‘‘पन्नरसो’’तिइमिना अञ्ञं उपोसथदिवसं पटिक्खिपति। तस्मा य्वायं ‘‘अज्जुपोसथो’’तिवचनेन अनुपोसथदिवसो पटिक्खित्तो, तस्मिं उपोसथो न कातब्बोयेव। यो पनायं अञ्ञो उपोसथदिवसो, तस्मिं उपोसथो कातब्बो। करोन्तेन पन सचे चातुद्दसिको होति, ‘‘अज्जुपोसथो चातुद्दसो’’ति वत्तब्बम्। सचे पन्नरसिको होति, ‘‘अज्जुपोसथो पन्नरसो’’ति वत्तब्बम्। सचे सामग्गिउपोसथो होति, ‘‘अज्जुपोसथो सामग्गी’’ति वत्तब्बम्।&lt;br&gt;&#xA;यदि सङ्घस्स पत्तकल्लन्ति एत्थ पत्तो कालो इमस्स कम्मस्साति पत्तकालं, पत्तकालमेव पत्तकल्लम्। तदेतं इध चतूहि अङ्गेहि सङ्गहितम्। यथाहु अट्ठकथाचरिया –&lt;br&gt;&#xA;‘‘उपोसथो यावतिका च भिक्खू कम्मप्पत्ता,&lt;br&gt;&#xA;सभागापत्तियो च न विज्जन्ति।&lt;br&gt;&#xA;वज्जनीया च पुग्गला तस्मिं न होन्ति,&lt;br&gt;&#xA;‘पत्तकल्ल’न्ति वुच्चती’’ति॥ (महाव॰ अट्ठ॰ १६८)।&lt;br&gt;&#xA;तत्थ उपोसथोति तीसु उपोसथदिवसेसु अञ्ञतरउपोसथदिवसो। तस्मिञ्हि सति इदं सङ्घस्स उपोसथकम्मं पत्तकल्लं नाम होति, नासति। यथाह ‘‘न च, भिक्खवे, अनुपोसथे उपोसथो कातब्बो, यो करेय्य, आपत्ति दुक्कटस्सा’’ति (महाव॰ १८३)।&lt;br&gt;&#xA;यावतिका च भिक्खू कम्मप्पत्ताति यत्तका भिक्खू तस्स उपोसथकम्मस्स पत्ता युत्ता अनुरूपा, सब्बन्तिमेन परिच्छेदेन चत्तारो पकतत्ता, ते च खो हत्थपासं अविजहित्वा एकसीमायं ठिता।&lt;br&gt;&#xA;सीमा च नामेसा बद्धसीमा अबद्धसीमाति दुविधा होति। तत्थ एकादस विपत्तिसीमायो अतिक्कमित्वा तिविधसम्पत्तियुत्ता निमित्तेन निमित्तं सम्बन्धित्वा सम्मता सीमा बद्धसीमा नाम, ‘‘अतिखुद्दका, अतिमहती, खण्डनिमित्ता, छायानिमित्ता, अनिमित्ता, बहिसीमे ठिता सम्मता, नदिया सम्मता, समुद्दे सम्मता, जातस्सरे सम्मता, सीमाय सीमं सम्भिन्दन्तेन सम्मता, सीमाय सीमं अज्झोत्थरन्तेन सम्मता’’ति इमा हि ‘‘एकादसहि आकारेहि सीमतो कम्मानि विपज्जन्ती’’ति (परि॰ ४८६) वचनतो एकादस विपत्तिसीमायो नाम। तत्थ अतिखुद्दका नाम यत्थ एकवीसति भिक्खू निसीदितुं न सक्कोन्ति । अतिमहती नाम या अन्तमसो केसग्गमत्तेनापि तियोजनं अतिक्कमित्वा सम्मता। खण्डनिमित्ता नाम अघटितनिमित्ता वुच्चति, पुरत्थिमाय दिसाय निमित्तं कित्तेत्वा अनुक्कमेनेव दक्खिणाय पच्छिमाय उत्तराय दिसाय कित्तेत्वा पुन पुरत्थिमाय दिसाय पुब्बकित्तितं पटिकित्तेत्वा ठपेतुं वट्टति, एवं अक्खण्डनिमित्ता होति। सचे पन अनुक्कमेन आहरित्वा उत्तराय दिसाय निमित्तं कित्तेत्वा तत्थेव ठपेति, खण्डनिमित्ता नाम होति। अपरापि खण्डनिमित्ता नाम या अनिमित्तुपगं तचसाररुक्खं वा खाणुकं वा पंसुपुञ्जवालुकपुञ्जानं वा अञ्ञतरं अन्तरा एकं निमित्तं कत्वा सम्मता। छायानिमित्ता नाम पब्बतच्छायादीनं यं किञ्चि छायं निमित्तं कत्वा सम्मता। अनिमित्ता नाम सब्बेन सब्बं निमित्तानि अकित्तेत्वा सम्मता। बहिसीमे ठितसम्मता नाम निमित्तानि कित्तेत्वा निमित्तानं बहिठितेन सम्मता। नदिया समुद्दे जातस्सरे सम्मता नाम एतेसु नदिआदीसु सम्मता। सा हि एवं सम्मतापि ‘‘सब्बा, भिक्खवे, नदी असीमा, सब्बो समुद्दो असीमो, सब्बो जातस्सरो असीमो’’ति (महाव॰ १४७) वचनतो असम्मताव होति। सीमाय सीमं सम्भिन्दन्तेन सम्मता नाम अत्तनो सीमाय परेसं सीमं सम्भिन्दन्तेन सम्मता। सचे हि पोराणकस्स विहारस्स पुरत्थिमाय दिसाय अम्बो चेव जम्बू चाति द्वे रुक्खा अञ्ञमञ्ञं संसट्ठविटपा होन्ति, तेसु अम्बस्स पच्छिमदिसाभागे जम्बू, विहारसीमा च जम्बुं अन्तो कत्वा अम्बं कित्तेत्वा बद्धा होति, अथ पच्छा तस्स विहारस्स पुरत्थिमाय दिसाय विहारे कते सीमं बन्धन्ता भिक्खू तं अम्बं अन्तो कत्वा जम्बुं कित्तेत्वा बन्धन्ति, सीमाय सीमं सम्भिन्ना होति। सीमाय सीमं अज्झोत्थरन्तेन सम्मता नाम अत्तनो सीमाय परेसं सीमं अज्झोत्थरन्तेन सम्मता। सचे हि परेसं बद्धसीमं सकलं वा तस्सा पदेसं वा अन्तो कत्वा अत्तनो सीमं सम्मन्नति, सीमाय सीमं अज्झोत्थरिता नाम होति। इति इमा एकादस विपत्तिसीमायो अतिक्कमित्वा सम्मता।&lt;br&gt;&#xA;तिविधसम्पत्तियुत्ताति निमित्तसम्पत्तिया परिसासम्पत्तिया कम्मवाचासम्पत्तिया च युत्ता। तत्थ निमित्तसम्पत्तिया युत्ता नाम पब्बतनिमित्तं, पासाणनिमित्तं, वननिमित्तं, रुक्खनिमित्तं, मग्गनिमित्तं, वम्मिकनिमित्तं, नदिनिमित्तं, उदकनिमित्तन्ति एवं वुत्तेसु अट्ठसु निमित्तेसु तस्मिं तस्मिं दिसाभागे यथालद्धानि निमित्तुपगानि निमित्तानि ‘‘पुरत्थिमाय दिसाय किं निमित्तं, पब्बतो, भन्ते, एसो पब्बतो निमित्त’’न्तिआदिना नयेन सम्मा कित्तेत्वा सम्मता। तत्रेवं सङ्खेपतो निमित्तुपगता वेदितब्बा – सुद्धपंसुसुद्धपासाणउभयमिस्सकवसेन हि तिविधोपि पब्बतो हत्थिप्पमाणतो पट्ठाय उद्धं निमित्तुपगो, ततो ओमकतरो न वट्टति। पासाणनिमित्ते अयोगुळम्पि पासाणसङ्खमेव गच्छति, तस्मा यो कोचि पासाणो उक्कंसवसेन हत्थिप्पमाणतो ओमकतरं आदिं कत्वा हेट्ठिमपरिच्छेदेन द्वत्तिंसपलगुळपिण्डपरिमाणो निमित्तुपगो, न ततो खुद्दकतरो। पिट्ठिपासाणो पन अतिमहन्तोपि वट्टति। वननिमित्ते अन्तोसारेहि वा अन्तोसारमिस्सकेहि वा रुक्खेहि चतुपञ्चरुक्खमत्तम्पि वनं निमित्तुपगं, ततो ऊनकतरं न वट्टति। रुक्खो जीवन्तोयेव अन्तोसारो भूमियं पतिट्ठितो, अन्तमसो उब्बेधतो अट्ठङ्गुलो, परिणाहतो सूचिदण्डकप्पमाणोपि निमित्तुपगो, ततो ओमकतरो न वट्टति। मग्गो जङ्घमग्गो वा होतु सकटमग्गो वा, यो विनिविज्झित्वा द्वे तीणि गामखेत्तानि गच्छति, तादिसो जङ्घसत्थसकटसत्थेहि वलञ्जियमानोयेव निमित्तुपगो, अवलञ्जितो न वट्टति। वम्मिको पन हेट्ठिमपरिच्छेदेन तंदिवसंजातो अट्ठङ्गुलुब्बेधो गोविसाणमत्तोपि वम्मिको निमित्तुपगो, ततो ओमकतरो न वट्टति। यं पन अबद्धसीमालक्खणे नदिं वक्खाम, सा निमित्तुपगा, अञ्ञा न वट्टति। उदकं यं असन्दमानं आवाटपोक्खरणीतळाकजातस्सरलोणिसमुद्दादीसु ठितं, तं आदिं कत्वा अन्तमसो तङ्खणेयेव पथवियं खणिते आवाटके घटेहि आहरित्वा पूरितम्पि याव कम्मवाचापरियोसाना सण्ठमानकं निमित्तुपगं, इतरं सन्दमानं वा वुत्तपरिच्छेदकालं अतिट्ठन्तं वा भाजनगतं वा न वट्टतीति।&lt;br&gt;&#xA;परिसासम्पत्तिया युत्ता नाम सब्बन्तिमेन परिच्छेदेन चतूहि भिक्खूहि सन्निपतित्वा यावतिका तस्मिं गामखेत्ते बद्धसीमं वा नदिसमुद्दजातस्सरे वा अनोक्कमित्वा ठिता भिक्खू, ते सब्बे हत्थपासे वा कत्वा छन्दं वा आहरित्वा सम्मता।&lt;br&gt;&#xA;कम्मवाचासम्पत्तिया युत्ता नाम ‘‘सुणातु मे, भन्ते, सङ्घो, यावता समन्ता निमित्ता कित्तिता’’तिआदिना (महाव॰ १३९) नयेन वुत्ताय परिसुद्धाय ञत्तिदुतियकम्मवाचाय सम्मता। एवं एकादस विपत्तिसीमायो अतिक्कमित्वा तिविधसम्पत्तियुत्ता निमित्तेन निमित्तं सम्बन्धित्वा सम्मता सीमा ‘‘बद्धसीमा’’ति वेदितब्बा। खण्डसीमा समानसंवाससीमा अविप्पवाससीमाति तस्सायेव पभेदो।&lt;br&gt;&#xA;अबद्धसीमा पन गामसीमा, सत्तब्भन्तरसीमा, उदकुक्खेपसीमाति तिविधा। तत्थ यावता एकं गामक्खेत्तं, अयं गामसीमा नाम। अगामके अरञ्ञे समन्ता सत्तब्भन्तरा सत्तब्भन्तरसीमा नाम। तत्थ अगामकं नाम अरञ्ञं विञ्झाटविआदीसु वा समुद्दमज्झे वा मच्छबन्धानं अगमनपथेसु दीपकेसु लब्भति। समन्ता सत्तब्भन्तराति मज्झे ठितानं सब्बदिसासु सत्तब्भन्तरा विनिब्बेधेन चुद्दस होन्ति। तत्थ एकं अब्भन्तरं अट्ठवीसतिहत्थप्पमाणं होति, अयञ्च सीमा परिसावसेन वड्ढति, तस्मा समन्ता परिसापरियन्ततो पट्ठाय अब्भन्तरपरिच्छेदो कातब्बो। सचे पन द्वे सङ्घा विसुं उपोसथं करोन्ति, द्विन्नं सत्तब्भन्तरानं अन्तरे अञ्ञमेकं सत्तब्भन्तरं उपचारत्थाय ठपेतब्बम्। या पनेसा ‘‘सब्बा, भिक्खवे, नदी असीमा’’तिआदिना (महाव॰ १४७) नयेन नदिआदीनं सीमभावं पटिक्खिपित्वा पुन ‘‘नदिया वा, भिक्खवे, समुद्दे वा जातस्सरे वा यं मज्झिमस्स पुरिसस्स समन्ता उदकुक्खेपा, अयं तत्थ समानसंवासा एकूपोसथा’’ति वुत्ता अयं उदकुक्खेपसीमा नाम। तत्थ यस्सा धम्मिकानं राजूनं काले अन्वड्ढमासं अनुदसाहं अनुपञ्चाहं अनतिक्कमित्वा देवे वस्सन्ते वलाहकेसु विगतमत्तेसु सोतं पच्छिज्जति, अयं नदिसङ्ख्यं न गच्छति। यस्सा पन ईदिसे सुवुट्ठिकाले वस्सानस्स चतुमासे सोतं न पच्छिज्जति, यत्थ तित्थेन वा अतित्थेन वा सिक्खाकरणीये आगतलक्खणेन तिमण्डलं पटिच्छादेत्वा अन्तरवासकं अनुक्खिपित्वा उत्तरन्तिया भिक्खुनिया एकद्वङ्गुलमत्तम्पि अन्तरवासको तेमियति, अयं समुद्दं वा पविसतु तळाकं वा, पभवतो पट्ठाय नदी नाम। समुद्दो पाकटोयेव। यो पन केनचि खणित्वा अकतो सयंजातो सोब्भो समन्ततो आगतेन उदकेन पूरितो तिट्ठति, यत्थ नदियं वुत्तप्पकारे वस्सकाले उदकं सन्तिट्ठति, अयं जातस्सरो नाम। योपि नदिं वा समुद्दं वा भिन्दित्वा निक्खन्तउदकेन खतो सोब्भो एतं लक्खणं पापुणाति, अयम्पि जातस्सरोयेव।&lt;br&gt;&#xA;यं मज्झिमस्स पुरिसस्स समन्ता उदकुक्खेपाति यं ठानं थाममज्झिमस्स पुरिसस्स समन्ततो उदकुक्खेपेन परिच्छिन्नं, तत्थ यथा अक्खधुत्ता दारुगुळं खिपन्ति, एवं उदकं वा वालुकं वा हत्थेन गहेत्वा मज्झिमेन पुरिसेन सब्बथामेन खिपितब्बं, तत्थ यत्थ एवं खित्तं उदकं वा वालुकं वा पतति, अयं उदकुक्खेपो नाम।&lt;br&gt;&#xA;अयं तत्थ समानसंवासा एकूपोसथाति अयं तेसु नदिआदीसु उदकुक्खेपपरिच्छिन्ना सीमा समानसंवासा चेव एकूपोसथा च, अयं पन एतेसं नदिआदीनं अन्तोयेव लब्भति, न बहि। तस्मा नदिया वा जातस्सरे वा यत्तकं पदेसं पकतिवस्सकाले चतूसु मासेसु उदकं ओत्थरति, समुद्दे यस्मिं पदेसे पकतिवीचियो ओत्थरित्वा सण्ठहन्ति, ततो पट्ठाय कप्पियभूमि, तत्थ ठत्वा उपोसथादिकम्मं कातुं वट्टति । दुब्बुट्ठिकाले वा गिम्हे वा नदिजातस्सरेसु सुक्खेसुपि सा एव कप्पियभूमि, सचे पन सुक्खे जातस्सरे वापिं वा खणन्ति, वप्पं वा करोन्ति, तं ठानं गामक्खेत्तं होति। या पनेसा ‘‘कप्पियभूमी’’ति वुत्ता, ततो बहि उदकुक्खेपसीमा न गच्छति, अन्तोयेव गच्छति, तस्मा तेसं अन्तो परिसापरियन्ततो पट्ठाय समन्ता उदकुक्खेपपरिच्छेदो कातब्बो। सचे पन द्वे सङ्घा विसुं विसुं उपोसथादिकम्मं करोन्ति, द्विन्नं उदकुक्खेपानं अन्तरे अञ्ञो एको उदकुक्खेपो उपचारत्थाय ठपेतब्बो। अयञ्हि सत्तब्भन्तरसीमा च उदकुक्खेपसीमा च भिक्खूनं ठितोकासतो पट्ठाय लब्भति। परिच्छेदब्भन्तरे हत्थपासं विजहित्वा ठितोपि परिच्छेदतो बहि अञ्ञं तत्तकंयेव परिच्छेदं अनतिक्कमित्वा ठितोपि कम्मं कोपेति, इदं सब्बअट्ठकथासु (महाव॰ अट्ठ॰ १४७) सन्निट्ठानम्। एवं अबद्धसीमा वेदितब्बा। इति इमं बद्धसीमाबद्धसीमावसेन दुविधं सीमं सन्धायेतं वुत्तं ‘‘ते च खो हत्थपासं अविजहित्वा एकसीमायं ठिता’’ति। तेसु हि चतूसु भिक्खूसु एकसीमायं हत्थपासं अविजहित्वा ठितेस्वेवेतं सङ्घस्स उपोसथकम्मं पत्तकल्लं नाम होति, न इतरथा। यथाह ‘‘अनुजानामि, भिक्खवे, चतुन्नं पातिमोक्खं उद्दिसितु’’न्ति (महाव॰ १६८)।&lt;br&gt;&#xA;सभागापत्तियो च न विज्जन्तीति एत्थ यं सब्बो सङ्घो विकालभोजनादिना सभागवत्थुना लहुकापत्तिं आपज्जति, एवरूपा वत्थुसभागा ‘‘सभागा’’ति वुच्चति, विकालभोजनपच्चया आपन्नं पन आपत्तिसभागं अनतिरित्तभोजनपच्चया आपन्नस्स सन्तिके देसेतुं वट्टति। सभागापत्तिया पन सति तेहि भिक्खूहि एको भिक्खु सामन्ता आवासा सज्जुकं पाहेतब्बो ‘‘गच्छावुसो, तं आपत्तिं पटिकरित्वा आगच्छ, मयं ते सन्तिके आपत्तिं पटिकरिस्सामा’’ति, एवञ्चेतं लभेथ, इच्चेतं कुसलं, नो चे लभेथ, ब्यत्तेन भिक्खुना पटिबलेन सङ्घो ञापेतब्बो ‘‘सुणातु मे, भन्ते, सङ्घो, अयं सब्बो सङ्घो सभागं आपत्तिं आपन्नो, यदा अञ्ञं भिक्खुं सुद्धं अनापत्तिकं पस्सिस्सति, तदा तस्स सन्तिके तं आपत्तिं पटिकरिस्सती’’ति (महाव॰ १७१) वत्वा उपोसथो कातब्बो। सचे पन वेमतिको होति, ‘‘सुणातु मे, भन्ते, सङ्घो, अयं सब्बो सङ्घो सभागाय आपत्तिया वेमतिको, यदा निब्बेमतिको भविस्सति, तदा तं आपत्तिं पटिकरिस्सती’’ति वत्वा उपोसथो कातब्बो। सचे पनेत्थ कोचि तं सभागं आपत्तिं देसेतुं वट्टतीति मञ्ञमानो एकस्स सन्तिके देसेति, देसिता सुदेसिताव। अञ्ञं पन देसनापच्चया देसको, पटिग्गहणपच्चया पटिग्गाहको चाति उभोपि दुक्कटं आपज्जन्ति, तं नानावत्थुकं होति, तस्मा अञ्ञमञ्ञं देसेतब्बम्। एत्तावता ते द्वे निरापत्तिका होन्ति, तेसं सन्तिके सेसेहि सभागापत्तियो देसेतब्बा वा आरोचेतब्बा वा। सचे ते एवं अकत्वा उपोसथं करोन्ति, ‘‘पारिसुद्धिं आयस्मन्तो आरोचेथा’’तिआदिना (महाव॰ १३४) नयेन सापत्तिकस्स उपोसथकरणे पञ्ञत्तं दुक्कटं आपज्जन्ति। सचे सब्बो सङ्घो सभागापत्तिया सति वुत्तविधिं अकत्वा उपोसथं करोति, वुत्तनयेनेव सब्बो सङ्घो आपत्तिं आपज्जति, तस्मा सभागापत्तिया सति सङ्घस्स पत्तकल्लं नाम न होति, तेन वुत्तं ‘‘सभागापत्तियो च न विज्जन्ती’’ति। एतासु हि सभागापत्तीसु अविज्जमानासु विसभागापत्तीसु विज्जमानासुपि पत्तकल्लं होतियेव।&lt;br&gt;&#xA;वज्जनीया च पुग्गला तस्मिं न होन्तीति ‘‘न, भिक्खवे, सगहट्ठाय परिसाय पातिमोक्खं उद्दिसितब्बं, यो उद्दिसेय्य आपत्ति दुक्कटस्सा’’ति (महाव॰ १५४) वचनतो गहट्ठो, ‘‘न, भिक्खवे, भिक्खुनिया निसिन्नपरिसाय पातिमोक्खं उद्दिसितब्ब’’न्तिआदिना (महाव॰ १८३) नयेन वुत्ता भिक्खुनी, सिक्खमाना, सामणेरो, सामणेरी, सिक्खापच्चक्खातको, अन्तिमवत्थुअज्झापन्नको, आपत्तिया अदस्सने उक्खित्तको, आपत्तिया अप्पटिकम्मे उक्खित्तको, पापिकाय दिट्ठिया अप्पटिनिस्सग्गे उक्खित्तको, पण्डको, थेय्यसंवासको, तित्थियपक्कन्तको, तिरच्छानगतो, मातुघातको, पितुघातको अरहन्तघातको, भिक्खुनिदूसको, सङ्घभेदको, लोहितुप्पादको, उभतोब्यञ्जनकोति इमे वीसति चाति एकवीसति पुग्गला वज्जनीया नाम, ते हत्थपासतो बहिकरणवसेन वज्जेतब्बा। एतेसु हि तिविधे उक्खित्तके सति उपोसथं करोन्तो सङ्घो पाचित्तियं आपज्जति, सेसेसु दुक्कटम्। एत्थ च तिरच्छानगतोति यस्स उपसम्पदा पटिक्खित्ता, तित्थिया गहट्ठेनेव सङ्गहिता। एतेपि हि वज्जनीया नाम। एवं पत्तकल्लं इमेहि चतूहि अङ्गेहि सङ्गहितन्ति वेदितब्बम्।&lt;br&gt;&#xA;सङ्घो उपोसथं करेय्यातिइमिना ये ते अपरेपि तयो उपोसथा सङ्घे उपोसथो, गणे उपोसथो, पुग्गले उपोसथोति, एवं कारकवसेन तयो उपोसथा वुत्ता, तेसु इतरे द्वे पटिक्खिपित्वा सङ्घे उपोसथमेव दीपेति। पातिमोक्खं उद्दिसेय्यातिइमिना ये ते अपरेपि तयो उपोसथा सुत्तुद्देसो, पारिसुद्धिउपोसथो, अधिट्ठानउपोसथोति, एवं कत्तब्बाकारवसेन तयो उपोसथा वुत्ता, तेसु इतरे द्वे पटिक्खिपित्वा सुत्तुद्देसमेव दीपेति। सुत्तुद्देसो नाम पातिमोक्खुद्देसो वुच्चति, सो दुविधो ओवादपातिमोक्खुद्देसो च आणापातिमोक्खुद्देसो च। तत्थ&lt;br&gt;&#xA;‘‘खन्ती परमं तपो तितिक्खा…पे॰…॥&lt;br&gt;&#xA;‘‘सब्बपापस्स अकरणं…पे॰…॥&lt;br&gt;&#xA;‘‘अनूपवादो अनूपघातो’’ति॥ (दी॰ नि॰ २.९०; ध॰ प॰ १८४, १८३, १८५)&lt;br&gt;&#xA;आदिना नयेन वुत्ता तिस्सो गाथायो ओवादपातिमोक्खं नाम, तं बुद्धा एव उद्दिसन्ति, न सावका। ‘‘सुणातु मे, भन्ते, सङ्घो’’तिआदिना (महाव॰ १३४) नयेन वुत्तं आणापातिमोक्खं नाम, तं सावका एव उद्दिसन्ति, न बुद्धा। इदमेव च इमस्मिं अत्थे ‘‘पातिमोक्ख’’न्ति अधिप्पेतम्।&lt;br&gt;&#xA;ये पन इतरे द्वे उपोसथा, तेसु पारिसुद्धिउपोसथो ताव अञ्ञेसञ्च सन्तिके, अञ्ञमञ्ञञ्च आरोचनवसेन दुविधो। तत्थ य्वायं अञ्ञेसं सन्तिके करीयति, सोपि पवारितानञ्च अप्पवारितानञ्च सन्तिके करणवसेन दुविधो। तत्थ महापवारणाय पवारितानं सन्तिके पच्छिमिकाय उपगतेन वा अनुपगतेन वा छिन्नवस्सेन वा चातुमासिनियं पन पवारितानं सन्तिके पुरिमिकाय उपगतेन वा अनुपगतेन वा छिन्नवस्सेन वा कायसामग्गिं दत्वा ‘‘परिसुद्धो अहं, भन्ते, ‘परिसुद्धो’ति मं धारेथा’’ति तिक्खत्तुं वत्वा कातब्बो, ठपेत्वा च पन पवारणादिवसं अञ्ञस्मिं काले आवासिकेहि उद्दिट्ठमत्ते पातिमोक्खे अवुट्ठिताय वा एकच्चाय वुट्ठिताय वा सब्बाय वा वुट्ठिताय परिसाय ये अञ्ञे समसमा वा थोकतरा वा आगच्छन्ति, तेहि तेसं सन्तिके वुत्तनयेनेव पारिसुद्धि आरोचेतब्बा। यो पनायं अञ्ञमञ्ञं आरोचनवसेन करीयति, सो ञत्तिं ठपेत्वा च अट्ठपेत्वा च करणवसेन दुविधो। तत्थ यस्मिं आवासे तयो भिक्खू विहरन्ति, तेसु उपोसथदिवसे सन्निपतितेसु एकेन भिक्खुना ‘‘सुणन्तु मे आयस्मन्ता अज्जुपोसथो चातुद्दसो’’ति वा ‘‘पन्नरसो’’ति वा वत्वा ‘‘यदायस्मन्तानं पत्तकल्लं मयं अञ्ञमञ्ञं पारिसुद्धिउपोसथं करेय्यामा’’ति ञत्तिया ठपिताय थेरेन भिक्खुना एकंसं उत्तरासङ्गं करित्वा उक्कुटिकं निसीदित्वा अञ्जलिं पग्गहेत्वा ‘‘परिसुद्धो अहं, आवुसो, ‘परिसुद्धो’ति मं धारेथा’’ति (महाव॰ १६८) तिक्खत्तुं वत्तब्बम्। इतरेहि ‘‘भन्ते’’ति वत्वा एवमेव वत्तब्बम्। एवं ञत्तिं ठपेत्वा कातब्बो। यत्थ पन द्वे भिक्खू विहरन्ति, तत्र ञत्तिं अट्ठपेत्वा वुत्तनयेनेव पारिसुद्धि आरोचेतब्बाति अयं पारिसुद्धिउपोसथो।&lt;br&gt;&#xA;सचे पन एकोव भिक्खु होति, सब्बं पुब्बकरणीयं कत्वा अञ्ञेसं अनागमनं ञत्वा ‘‘अज्ज मे उपोसथो चातुद्दसो’’ति वा ‘‘पन्नरसो’’ति वा वत्वा ‘‘अधिट्ठामी’’ति वत्तब्बम्। अयं अधिट्ठानुपोसथोति एवं कत्तब्बाकारवसेन तयो उपोसथाति वेदितब्बा। एत्तावता नव उपोसथा दीपिता होन्ति। तेसु दिवसवसेन पन्नरसिको, कारकवसेन सङ्घुपोसथो, कत्तब्बाकारवसेन सुत्तुद्देसोति एवं तिलक्खणसम्पन्नो उपोसथो इध निद्दिट्ठोति वेदितब्बो। तस्मिं पवत्तमाने उपोसथं अकत्वा तदहुपोसथे अञ्ञं अभिक्खुकं नानासंवासकेहि वा सभिक्खुकं आवासं वा अनावासं वा वासत्थाय अञ्ञत्र सङ्घेन, अञ्ञत्र अन्तराया गच्छन्तस्स दुक्कटं होति।&lt;br&gt;&#xA;किं सङ्घस्स पुब्बकिच्चन्ति ‘‘सङ्घो उपोसथं करेय्या’’ति एवं उपोसथकरणसम्बन्धेनेव वुत्तस्स सङ्घस्स उपोसथे कत्तब्बे यं तं ‘‘अनुजानामि, भिक्खवे, उपोसथागारं सम्मज्जितु’’न्तिआदिना (महाव॰ १५९) नयेन पाळियं आगतं, अट्ठकथासु च –&lt;br&gt;&#xA;‘‘सम्मज्जनी पदीपो च, उदकं आसनेन च।&lt;br&gt;&#xA;उपोसथस्स एतानि, ‘पुब्बकरण’न्ति वुच्चति॥&lt;br&gt;&#xA;‘‘छन्दपारिसुद्धिउतुक्खानं, भिक्खुगणना च ओवादो।&lt;br&gt;&#xA;उपोसथस्स एतानि, ‘पुब्बकिच्च’न्ति वुच्चती’’ति॥ (महाव॰ अट्ठ॰ १६८)।&lt;br&gt;&#xA;एवं द्वीहि नामेहि नवविधं पुब्बकिच्चं दस्सितं, किं तं कतन्ति पुच्छति। न हि तं अकत्वा उपोसथं कातुं वट्टति, तस्मा थेरेन आणत्तेन अगिलानेन भिक्खुना उपोसथागारं सम्मज्जितब्बं, पानीयं परिभोजनीयं उपट्ठापेतब्बं, आसनं पञ्ञापेतब्बं, पदीपो कातब्बो, अकरोन्तो दुक्कटं आपज्जति, थेरेनापि पतिरूपं ञत्वा आणापेतब्बम्।&lt;br&gt;&#xA;छन्दपारिसुद्धीति एत्थ उपोसथकरणत्थं सन्निपतिते सङ्घे बहि उपोसथं कत्वा आगतेन सन्निपतितट्ठानं गन्त्वा कायसामग्गिं अदेन्तेन छन्दो दातब्बो। योपि गिलानो वा होति किच्चप्पसुतो वा, तेनापि पारिसुद्धिं देन्तेन छन्दोपि दातब्बो। कथं दातब्बो? एकस्स भिक्खुनो सन्तिके ‘‘छन्दं दम्मि, छन्दं मे हर, छन्दं मे आरोचेही’’ति (महाव॰ १६५) अयं अत्थो कायेन वा वाचाय वा उभयेन वा विञ्ञापेतब्बो, एवं दिन्नो होति छन्दो। अकतूपोसथेन पन गिलानेन वा किच्चप्पसुतेन वा पारिसुद्धि दातब्बा। कथं दातब्बा? एकस्स भिक्खुनो सन्तिके ‘‘पारिसुद्धिं दम्मि, पारिसुद्धिं मे हर, पारिसुद्धिं मे आरोचेही’’ति (महाव॰ १६४) अयं अत्थो कायेन वा वाचाय वा उभयेन वा विञ्ञापेतब्बो, एवं दिन्ना होति पारिसुद्धि, तं पन देन्तेन छन्दोपि दातब्बो। वुत्तञ्हेतं भगवता ‘‘अनुजानामि, भिक्खवे, तदहुपोसथे पारिसुद्धिं देन्तेन छन्दम्पि दातुं, सन्ति सङ्घस्स करणीय’’न्ति (महाव॰ १६५)। तत्थ पारिसुद्धिदानं सङ्घस्सपि अत्तनोपि उपोसथकरणं सम्पादेति, न अवसेसं सङ्घकिच्चम्। छन्ददानं सङ्घस्सेव उपोसथकरणञ्च सेसकिच्चञ्च सम्पादेति, अत्तनो पन उपोसथो अकतोयेव होति। तस्मा पारिसुद्धिं देन्तेन छन्दोपि दातब्बो। पुब्बे वुत्तं पन सुद्धिकच्छन्दं वा इमं वा छन्दपारिसुद्धिं एकेन बहूनम्पि आहरितुं वट्टति। सचे पन सो अन्तरामग्गे अञ्ञं भिक्खुं पस्सित्वा येसं तेन छन्दो वा पारिसुद्धि वा गहिता, तेसञ्च अत्तनो च छन्दपारिसुद्धिं देति, तस्सेव सा आगच्छति, इतरा पन बिळालसङ्खलिका छन्दपारिसुद्धि नाम होति, सा नागच्छति, तस्मा सयमेव सन्निपतितट्ठानं गन्त्वा आरोचेतब्बम्। सचे पन सञ्चिच्च नारोचेति, दुक्कटं आपज्जति। छन्दपारिसुद्धि पन तस्मिं हत्थपासं उपगतमत्तेयेव आगता होति।&lt;br&gt;&#xA;उतुक्खानन्ति ‘‘हेमन्तादीनं उतूनं एत्तकं अतिक्कन्तं, एत्तकं अवसिट्ठ’’न्ति एवं उतूनं आचिक्खनम्। भिक्खुगणनाति ‘‘एत्तका भिक्खू उपोसथग्गे सन्निपतिता’’ति भिक्खूनं गणना। इदम्पि हि उभयं कत्वाव उपोसथो कातब्बो। ओवादोति भिक्खुनोवादो। न हि भिक्खुनीहि याचितं ओवादं अनारोचेत्वा उपोसथं कातुं वट्टति। भिक्खुनियो हि ‘‘स्वे उपोसथो’’ति आगन्त्वा ‘‘अयं उपोसथो चातुद्दसो पन्नरसो’’ति पुच्छित्वा पुन उपोसथदिवसे आगन्त्वा ‘‘भिक्खुनिसङ्घो, अय्य, भिक्खुसङ्घस्स पादे वन्दति, ओवादूपसङ्कमनञ्च याचति, लभतु किर, अय्य, भिक्खुनिसङ्घो ओवादूपसङ्कमन’’न्ति (चूळव॰ ४१३) एवं ओवादं याचन्ति। तं ठपेत्वा बालगिलानगमिये अञ्ञो सचेपि आरञ्ञिको होति, अपटिग्गहेतुं न लभति, तस्मा येन सो पटिग्गहितो, तेन भिक्खुना उपोसथग्गे पातिमोक्खुद्देसको भिक्खु एवं वत्तब्बो ‘‘भिक्खुनिसङ्घो, भन्ते, भिक्खुसङ्घस्स पादे वन्दति, ओवादूपसङ्कमनञ्च याचति, लभतु किर, भन्ते, भिक्खुनिसङ्घो ओवादूपसङ्कमन’’न्ति। पातिमोक्खुद्देसकेन वत्तब्बं ‘‘अत्थि कोचि भिक्खु भिक्खुनोवादको सम्मतो’’ति। सचे होति कोचि भिक्खु भिक्खुनोवादको सम्मतो, ततो तेन सो वत्तब्बो ‘‘इत्थन्नामो भिक्खु भिक्खुनोवादको सम्मतो, तं भिक्खुनिसङ्घो उपसङ्कमतू’’ति (चूळव॰ ४१३)। सचे नत्थि, ततो तेन पुच्छितब्बं ‘‘को आयस्मा उस्सहति भिक्खुनियो ओवदितु’’न्ति। सचे कोचि उस्सहति, सोपि च अट्ठहि अङ्गेहि समन्नागतो, तं तत्थेव सम्मन्नित्वा ओवादपटिग्गाहको वत्तब्बो ‘‘इत्थन्नामो भिक्खु भिक्खुनोवादको सम्मतो, तं भिक्खुनिसङ्घो उपसङ्कमतू’’ति (चुळव॰ ४१३)। सचे पन कोचि न उस्सहति, पातिमोक्खुद्देसकेन वत्तब्बं ‘‘नत्थि कोचि भिक्खु भिक्खुनोवादको सम्मतो, पासादिकेन भिक्खुनिसङ्घो सम्पादेतू’’ति। एत्तावता हि सिक्खत्तयसङ्गहितं सकलं सासनं आरोचितं होति। तेन भिक्खुना ‘‘साधू’’ति सम्पटिच्छित्वा पाटिपददिवसे भिक्खुनीनं आरोचेतब्बम्।&lt;br&gt;&#xA;भिक्खुनिसङ्घेनापि ता भिक्खुनियो पेसेतब्बा, गच्छथ, अय्या, पुच्छथ ‘‘किं, अय्य, लभति भिक्खुनिसङ्घो ओवादूपसङ्कमन’’न्ति, ताहि ‘‘साधु, अय्ये’’ति सम्पटिच्छित्वा तं भिक्खुं उपसङ्कमित्वा एवं वत्तब्बं ‘‘किं, अय्य, लभति भिक्खुनिसङ्घो ओवादूपसङ्कमन’’न्ति। तेन वत्तब्बं ‘‘नत्थि कोचि भिक्खु भिक्खुनोवादको सम्मतो, पासादिकेन भिक्खुनिसङ्घो सम्पादेतू’’ति, ताहि ‘‘साधु अय्या’’ति सम्पटिच्छितब्बम्। इदञ्च एकतो आगतानं द्विन्नं तिण्णं वा वसेन वुत्तम्। तासु पन एकाय भिक्खुनिया वत्तब्बञ्चेव सम्पटिच्छितब्बञ्च, इतरा तस्सा सहायिका। सचे पन भिक्खुसङ्घो वा भिक्खुनिसङ्घो वा न पूरति , उभयतोपि वा गणमत्तमेव पुग्गलमत्तं वा होति।&lt;br&gt;&#xA;तत्रायं वचनक्कमो – ‘‘भिक्खुनियो, अय्य, भिक्खुसङ्घस्स पादेवन्दन्ति, ओवादूपसङ्कमनञ्च याचन्ति, लभन्तु किर, अय्य, भिक्खुनियो ओवादूपसङ्कमन’’न्ति, ‘‘अहं, अय्य, भिक्खुसङ्घस्स पादे वन्दामि, ओवादूपसङ्कमनञ्च याचामि, लभामहं, अय्य, ओवादूपसङ्कमन’’न्ति, ‘‘भिक्खुनिसङ्घो, अय्या, अय्यानं पादे वन्दति, ओवादूपसङ्कमनञ्च याचति, लभतु किर, अय्या, भिक्खुनिसङ्घो ओवादूपसङ्कमन’’न्ति। ‘‘भिक्खुनियो, अय्या, अय्यानं पादे वन्दन्ति, ओवादूपसङ्कमनञ्च याचन्ति, लभन्तु किर, अय्या, भिक्खुनियो ओवादूपसङ्कमन’’न्ति, ‘‘अहं, अय्या, अय्यानं पादे वन्दामि, ओवादूपसङ्कमनञ्च याचामि, लभामहं, अय्या, ओवादूपसङ्कमन’’न्ति, ‘‘भिक्खुनिसङ्घो, अय्य, अय्यस्स पादे वन्दति, ओवादूपसङ्कमनञ्च याचति, लभतु किर, अय्य, भिक्खुनिसङ्घो ओवादूपसङ्कमन’’न्ति। ‘‘भिक्खुनियो, अय्य, अय्यस्स पादे वन्दन्ति, ओवादूपसङ्कमनञ्च याचन्ति, लभन्तु किर, अय्य, भिक्खुनियो ओवादूपसङ्कमन’’न्ति, ‘‘अहं, अय्य, अय्यस्स पादे वन्दामि, ओवादूपसङ्कमनञ्च याचामि, लभामहं, अय्य, ओवादूपसङ्कमन’’न्ति। तेनापि भिक्खुना उपोसथकाले एवं वत्तब्बं ‘‘भिक्खुनियो, भन्ते, भिक्खुसङ्घस्स पादे वन्दन्ति, ओवादूपसङ्कमनञ्च याचन्ति, लभन्तु किर, भन्ते, भिक्खुनियो ओवादूपसङ्कमन’’न्ति, ‘‘भिक्खुनी, भन्ते, भिक्खुसङ्घस्स पादे वन्दति, ओवादूपसङ्कमनञ्च याचति, लभतु किर, भन्ते, भिक्खुनी ओवादूपसङ्कमन’’न्ति। ‘‘भिक्खुनिसङ्घो, भन्ते, भिक्खुनियो, भन्ते, भिक्खुनी भन्ते आयस्मन्तानं पादे वन्दति, वन्दन्ति, वन्दति, ओवादूपसङ्कमनञ्च याचति, याचन्ति, याचति, लभतु किर, भन्ते, भिक्खुनिसङ्घो, लभन्तु किर, भन्ते, भिक्खुनियो, लभतु किर, भन्ते, भिक्खुनी ओवादूपसङ्कमन’’न्ति। उपोसथग्गेपि पातिमोक्खुद्देसकेन वा ञत्तिट्ठपकेन वा इतरेन वा भिक्खुना सचे सम्मतो भिक्खु अत्थि, पुरिमनयेनेव ‘‘तं भिक्खुनिसङ्घो, तं भिक्खुनियो, तं भिक्खुनी उपसङ्कमतु, उपसङ्कमन्तु, उपसङ्कमतू’’ति वत्तब्बम्। सचे नत्थि, ‘‘पासादिकेन भिक्खुनिसङ्घो, भिक्खुनियो, भिक्खुनी सम्पादेतु, सम्पादेन्तु, सम्पादेतू’’ति वत्तब्बम्। ओवादप्पटिग्गाहकेन पाटिपदे तं पच्चाहरित्वा तथेव वत्तब्बं, अयमेत्थ सङ्खेपविनिच्छयो। एवं भिक्खुनीहि याचितं ओवादं आरोचेत्वाव उपोसथो कातब्बो। तेन वुत्तं –&lt;br&gt;&#xA;‘‘छन्दपारिसुद्धिउतुक्खानं , भिक्खुगणना च ओवादो।&lt;br&gt;&#xA;उपोसथस्स एतानि, ‘पुब्बकिच्च’न्ति वुच्चती’’ति॥&lt;br&gt;&#xA;पारिसुद्धिं आयस्मन्तो आरोचेथाति अत्तनो परिसुद्धभावं आरोचेथ, ‘‘पातिमोक्खं उद्दिसिस्सामी’’तिइदं पारिसुद्धिआरोचनस्स कारणवचनम्। ‘‘न च, भिक्खवे, सापत्तिकेन पातिमोक्खं सोतब्बं, यो सुणेय्य आपत्ति दुक्कटस्सा’’ति (चूळव॰ ३८६) हि वचनतो अपरिसुद्धेहि पातिमोक्खं सोतुं न वट्टति। तेन वुत्तं – पारिसुद्धिं आयस्मन्तो आरोचेथ, पातिमोक्खं उद्दिसिस्सामीति। एत्थ सिया ‘‘सङ्घो उपोसथं करेय्य, पातिमोक्खं उद्दिसेय्या’’ति (महाव॰ १३४) वुत्तत्ता इधापि ‘‘पातिमोक्खं उद्दिसिस्सती’’ति वत्तब्बं, एवञ्हि सति पुब्बेनापरं सन्धियतीति। वुच्चते, वचनमत्तमेवेतं न सन्धियति, लक्खणतो पन समेति, सङ्घस्स सामग्गिया, गणस्स सामग्गिया, पुग्गलस्स उद्देसा सङ्घस्स उद्दिट्ठं होति पातिमोक्खन्ति इदञ्हेत्थ लक्खणं, तस्मा ‘‘पातिमोक्खं उद्दिसिस्सामी’’ति इदमेवेत्थ वत्तब्बम्।&lt;br&gt;&#xA;तं सब्बेव सन्ता साधुकं सुणोम मनसि करोमाति न्ति पातिमोक्खम्। सब्बेव सन्ताति यावतिका तस्सा परिसाय थेरा च नवा च मज्झिमा च। साधुकं सुणोमाति अट्ठिं कत्वा मनसि करित्वा सोतद्वारवसेन सब्बचेतसा समन्नाहराम। मनसि करोमाति एकग्गचित्ता हुत्वा चित्ते ठपेय्याम। एत्थ च किञ्चापि ‘‘पातिमोक्खं उद्दिसिस्सामी’’ति वुत्तत्ता ‘‘सुणोथ मनसि करोथा’’ति वत्तुं युत्तं विय दिस्सति, ‘‘सङ्घो उपोसथं करेय्या’’तिइमिना पन न समेति। समग्गस्स हि सङ्घस्सेतं उपोसथकरणं, पातिमोक्खुद्देसको च सङ्घपरियापन्नोव, इच्चस्स सङ्घपरियापन्नत्ता ‘‘सुणोम मनसि करोमा’’ति इदमेव वत्तुं युत्तम्।&lt;br&gt;&#xA;इदानि यं वुत्तं ‘‘पारिसुद्धिं आयस्मन्तो आरोचेथा’’ति, तत्थ यथा पारिसुद्धिआरोचनं होति, तं दस्सेतुं यस्स सिया आपत्ति, सो आविकरेय्याति आह। तत्थ यस्स सियाति यस्स छन्नं आकारानं अञ्ञतरेन आपन्नापत्ति भवेय्य। आपत्तिञ्हि आपज्जन्तो अलज्जिता, अञ्ञाणता, कुक्कुच्चप्पकतता, अकप्पिये कप्पियसञ्ञिता, कप्पिये अकप्पियसञ्ञिता, सतिसम्मोसाति इमेहि छहाकारेहि (परि॰ २९५) आपज्जति।&lt;br&gt;&#xA;कथं अलज्जिताय आपज्जति? अकप्पियभावं जानन्तोयेव मद्दित्वा वीतिक्कमं करोति।&lt;br&gt;&#xA;वुत्तम्पि चेतं –&lt;br&gt;&#xA;‘‘सञ्चिच्च आपत्तिं आपज्जति, आपत्तिं परिगूहति।&lt;br&gt;&#xA;अगतिगमनञ्च गच्छति, एदिसो वुच्चति अलज्जिपुग्गलो’’ति॥ (परि॰ ३५९)।&lt;br&gt;&#xA;कथं अञ्ञाणताय आपज्जति? अञ्ञाणपुग्गलो हि मन्दो मोमूहो कत्तब्बाकत्तब्बं अजानन्तो अकत्तब्बं करोति, कत्तब्बं विराधेति, एवं अञ्ञाणताय आपज्जति।&lt;br&gt;&#xA;कथं कुक्कुच्चप्पकतताय आपज्जति? कप्पियाकप्पियं निस्साय कुक्कुच्चे उप्पन्ने विनयधरं पुच्छित्वा कप्पियं चे, कत्तब्बं सिया, अकप्पियं चे, न कत्तब्बं, अयं पन ‘‘वट्टती’’ति मद्दित्वा वीतिक्कमतियेव, एवं कुक्कुच्चप्पकतताय आपज्जति।&lt;br&gt;&#xA;कथं अकप्पिये कप्पियसञ्ञिताय आपज्जति? अच्छमंसं ‘‘सूकरमंस’’न्ति खादति, विकाले कालसञ्ञाय भुञ्जति, एवं अकप्पिये कप्पियसञ्ञिताय आपज्जति।&lt;br&gt;&#xA;कथं कप्पिये अकप्पियसञ्ञिताय आपज्जति? सूकरमंसं ‘‘अच्छमंस’’न्ति खादति, काले विकालसञ्ञाय भुञ्जति, एवं कप्पिये अकप्पियसञ्ञिताय आपज्जति।&lt;br&gt;&#xA;कथं सतिसम्मोसा आपज्जति? सहसेय्यचीवरविप्पवासादीनि सतिसम्मोसा आपज्जति, इति इमेसं छन्नं आकारानं अञ्ञतरेन आकारेन आपन्ना यस्स सिया सत्तन्नं आपत्तिक्खन्धानं अञ्ञतरा आपत्ति थेरस्स वा नवस्स वा मज्झिमस्स वाति अत्थो।&lt;br&gt;&#xA;सो आविकरेय्याति सो तं आपत्तिं देसेतु वा पकासेतु वाति वुत्तं होति। असन्तिया आपत्तियाति यस्स पन एवं अनापन्ना वा आपत्तिं आपज्जित्वा च पन वुट्ठिता वा देसिता वा आरोचिता वा आपत्ति, तस्स सा आपत्ति असन्ती नाम होति, एवं असन्तिया आपत्तिया तुण्ही भवितब्बम्। तुण्हीभावेन खो पनायस्मन्ते ‘‘परिसुद्धा’’ति वेदिस्सामीति तुण्हीभावेनापि हि कारणेन अहं आयस्मन्ते ‘‘परिसुद्धा’’इच्चेव जानिस्सामीति। यथा खो पन पच्चेकपुट्ठस्स वेय्याकरणं होतीति यथा एकेनेको पुट्ठो ब्याकरेय्य, यथा एकेनेको पच्चेकपुट्ठो ‘‘मं एस पुच्छती’’ति ञत्वा ब्याकरेय्याति वुत्तं होति।&lt;br&gt;&#xA;एवमेवं एवरूपाय परिसाय यावततियं अनुसावितं होतीति एत्थ एकच्चे ताव आचरिया एवं वदन्ति ‘‘एवमेवं इमिस्साय भिक्खुपरिसाय यदेतं ‘यस्स सिया आपत्ति, सो आविकरेय्य, असन्तिया आपत्तिया तुण्ही भवितब्बं, तुण्हीभावेन खो पनायस्मन्ते परिसुद्धाति वेदिस्सामी’ति तिक्खत्तुं अनुसावितं, तं एकमेकेन ‘मं एस पुच्छती’ति एवं जानितब्बं होतीति अत्थो’’ति। तं न युज्जति, कस्मा? अत्थब्यञ्जनभेदतो। अनुस्सावनञ्हि नाम अत्थतो च ब्यञ्जनतो च अभिन्नं होति ‘‘दुतियम्पि एतमत्थं वदामी’’तिआदीसु (महाव॰ ७२; चूळव॰ ३) विय, ‘‘यस्स सिया’’तिआदिवचनत्तयं पन अत्थतोपि ब्यञ्जनतोपि भिन्नं, तेनस्स अनुस्सावनत्तयं न युज्जति। यदि चेतं यावततियानुस्सावनं सिया, निदानुद्देसे अनिट्ठितेपि आपत्ति सिया। न च युत्तं अनापत्तिक्खेत्ते आपत्तिं आपज्जितुम्।&lt;br&gt;&#xA;अपरे ‘‘अनुसावित’’न्तिपदस्स अनुसावेतब्बन्ति अत्थं विकप्पेत्वा ‘‘यावततिय’’न्तिइदं उपरि उद्देसावसाने ‘‘कच्चित्थ परिसुद्धा…पे॰… ततियम्पि पुच्छामी’’ति एतं सन्धाय वुत्तन्ति आहु। तम्पि न युज्जति, कस्मा? अत्थयुत्तीनं अभावतो। इदञ्हि पदं केचि ‘‘अनुसावेत’’न्ति सज्झायन्ति, केचि ‘‘अनुसावेत’’न्ति, तं उभयं वापि अतीतकालमेव दीपेति, न अनागतम्। यदि चस्स अयं अत्थो सिया, ‘‘अनुसावितं हेस्सती’’ति वदेय्य , एवं ताव अत्थाभावतो न युज्जति। यदि चेतं उद्देसावसाने वचनं सन्धाय वुत्तं सिया, ‘‘न आविकरिस्सामी’’ति चित्तं उप्पादेन्तस्स निदाने समत्तेपि वुत्तमुसावादो न सिया, कस्मा? ‘‘यावततियं अनुस्सावियमाने’’तिवचनतो (महाव॰ १३४) ‘‘यावततिय’’न्ति इदं वचनमेव निरत्थकं सिया, कस्मा? निदानुद्देसे यावततियानुस्सावनस्स अभावतोति एवं युत्तिअभावतो तम्पि न युज्जति। ‘‘यावततियं अनुसावितं होती’’ति इदं पन लक्खणवचनमत्तं, तेन इममत्थं दस्सेति – इदं पातिमोक्खं नाम यावततियं अनुस्सावियति, तस्मिं यावततियं अनुस्सावियमाने यो सरमानो सन्तिं आपत्तिं नाविकरोति, तस्स यावततियानुस्सावनावसाने सम्पजानमुसावादो होतीति।&lt;br&gt;&#xA;तदेतं यथा अनुसावितं यावततियं अनुसावितं नाम होति, तं दस्सेतुं तत्थायस्मन्ते पुच्छामीतिआदि वुत्तम्। तं पनेतं पाराजिकादीनं अवसाने दिस्सति, न निदानावसाने। किञ्चापि न दिस्सति, अथ खो उद्देसकाले ‘‘आविकता हिस्स फासु होती’’ति वत्वा ‘‘उद्दिट्ठं खो आयस्मन्तो निदानं, तत्थायस्मन्ते पुच्छामी’’तिआदिना नयेन वत्तब्बमेव। एवञ्हि निदानं सुउद्दिट्ठं होति, अञ्ञथा दुउद्दिट्ठम्। इममेव च अत्थं सन्धाय उपोसथक्खन्धके वुत्तं ‘‘यावततियं अनुसावितं होतीति सकिम्पि अनुसावितं होति, दुतियम्पि अनुसावितं होति, ततियम्पि अनुसावितं होती’’ति (महाव॰ १३४)। अयमेत्थ आचरियपरम्पराभतो विनिच्छयो।&lt;br&gt;&#xA;यो पन भिक्खु…पे॰… सम्पजानमुसावादस्स होतीति सम्पजानमुसावादो अस्स होति, तेनस्स दुक्कटापत्ति होति, सा च खो पन न मुसावादलक्खणेन, ‘‘सम्पजानमुसावादे किं होति, दुक्कटं होती’’ति (महाव॰ १३५) इमिना पन भगवतो वचनेन वचीद्वारे अकिरियसमुट्ठानापत्ति होतीति वेदितब्बा।&lt;br&gt;&#xA;वुत्तम्पि चेतं –&lt;br&gt;&#xA;‘‘अनालपन्तो मनुजेन केनचि,&lt;br&gt;&#xA;वाचागिरं नो च परे भणेय्य।&lt;br&gt;&#xA;आपज्जेय्य वाचसिकं, न कायिकं,&lt;br&gt;&#xA;पञ्हामेसा कुसलेहि चिन्तिता’’ति॥ (परि॰ ४७९)।&lt;br&gt;&#xA;अन्तरायिकोति विप्पटिसारवत्थुताय पामोज्जादिसम्भवं निवारेत्वा पठमज्झानादीनं अधिगमाय अन्तरायं करोति। तस्माति यस्मा अयं अनाविकरणसङ्खातो सम्पजानमुसावादो अन्तरायिको होति, तस्मा। सरमानेनाति अत्तनि सन्तिं आपत्तिं जानन्तेन। विसुद्धापेक्खेनाति वुट्ठातुकामेन विसुज्झितुकामेन। सन्ती आपत्तीति आपज्जित्वा अवुट्ठिता आपत्ति। आविकातब्बाति सङ्घमज्झे वा गणमज्झे वा एकपुग्गले वा पकासेतब्बा, अन्तमसो अनन्तरस्सापि भिक्खुनो ‘‘अहं, आवुसो, इत्थन्नामं आपत्तिं आपन्नो, इतो वुट्ठहित्वा तं आपत्तिं पटिकरिस्सामी’’ति (महाव॰ १७०) वत्तब्बम्। सचेपि वेमतिको होति, ‘‘अहं, आवुसो, इत्थन्नामाय आपत्तिया वेमतिको, यदा निब्बेमतिको भविस्सामि, तदा तं आपत्तिं पटिकरिस्सामी’’ति (महाव॰ १६९) वत्तब्बम्। आविकता हिस्स फासु होतीतिएत्थ आविकताति आविकताय, पकासितायाति अत्थो। अलज्जितातिआदीसु (परि॰ २९५) विय हि इदम्पि करणत्थे पच्चत्तवचनम्। हीति निपातमत्तम्। अस्साति एतस्स भिक्खुनो। फासु होतीति पठमज्झानादीनं अधिगमाय फासु होति, अविप्पटिसारमूलकानं पामोज्जादीनं वसेन सुखप्पटिपदा सम्पज्जतीति अत्थो।&lt;br&gt;&#xA;इति कङ्खावितरणिया पातिमोक्खवण्णनाय&lt;br&gt;&#xA;निदानवण्णना निट्ठिता।&lt;/p&gt;</description>
    </item>
    <item>
      <title>०४ पाराजिककण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/04_pArAjikakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/04_pArAjikakaNDo/</guid>
      <description>&lt;p&gt;पाराजिककण्डो&lt;br&gt;&#xA;इदानि यदेतं निदानानन्तरं तत्रिमे चत्तारोतिआदि पाराजिककण्डं, तत्थ तत्राति तस्मिं ‘‘पातिमोक्खं उद्दिसिस्सामी’’ति एवं वुत्ते पातिमोक्खे। इमेति इदानि वत्तब्बानं अभिमुखीकरणम्। चत्तारोति गणनपरिच्छेदो। पाराजिकाति एवंनामका। धम्माति आपत्तियो। उद्देसं आगच्छन्तीति सरूपेन उद्दिसितब्बतं आगच्छन्ति, न निदाने विय ‘‘यस्स सिया आपत्ती’’ति साधारणवचनमत्तेन।&lt;/p&gt;&#xA;&lt;h2 id=&#34;१-पठमपरजकवणणन&#34;&gt;१. पठमपाराजिकवण्णना&lt;/h2&gt;&#xA;&lt;p&gt;यो पनाति रस्सदीघादिना लिङ्गादिभेदेन यो कोचि। भिक्खूति एहिभिक्खुउपसम्पदा, सरणगमनूपसम्पदा, ओवादप्पटिग्गहणूपसम्पदा, पञ्हाब्याकरणूपसम्पदा, अट्ठगरुधम्मप्पटिग्गहणूपसम्पदा, दूतेनूपसम्पदा, अट्ठवाचिकूपसम्पदा, ञत्तिचतुत्थकम्मूपसम्पदाति इमासु अट्ठसु उपसम्पदासु ञत्तिचतुत्थेन उपसम्पदाकम्मेन अकुप्पेन ठानारहेन उपसम्पन्नो। तस्स पन कम्मस्स वत्थुञत्तिअनुस्सावन सीमा परिसासम्पत्तिवसेन अकुप्पता वेदितब्बा।&lt;br&gt;&#xA;तत्थ वत्थूति उपसम्पदापेक्खो पुग्गलो, सो ठपेत्वा ऊनवीसतिवस्सं अन्तिमवत्थुअज्झापन्नपुब्बं, पण्डकादयो च एकादस अभब्बपुग्गले वेदितब्बो। तत्थ ऊनवीसतिवस्सो नाम पटिसन्धिग्गहणतो पट्ठाय अपरिपुण्णवीसतिवस्सो। अन्तिमवत्थुअज्झापन्नपुब्बो नाम चतुन्नं पाराजिकानं अञ्ञतरं अज्झापन्नपुब्बो। पण्डकादयो वज्जनीयपुग्गलकथायं वुत्ता। तेसु आसित्तपण्डकञ्च उसूयपण्डकञ्च ठपेत्वा ओपक्कमिकपण्डको नपुंसकपण्डको पण्डकभावपक्खे ठितो पक्खपण्डको च इध अधिप्पेतो।&lt;br&gt;&#xA;थेय्यसंवासको पन तिविधो लिङ्गत्थेनको संवासत्थेनको उभयत्थेनकोति। तत्थ यो सयं पब्बजित्वा न भिक्खुवस्सानि गणेति, न यथावुड्ढं भिक्खूनं वा सामणेरानं वा वन्दनं सादियति, न आसनेन पटिबाहति, न उपोसथादीसु सन्दिस्सति, अयं असुद्धचित्तताय लिङ्गमत्तस्सेव थेनितत्ता लिङ्गत्थेनको नाम। यो पन भिक्खूहि पब्बजितो सामणेरो समानो कासायानि अपनेत्वा तेसु सउस्साहोव मेथुनं धम्मं पटिसेवित्वा पुन निवासेत्वा सामणेरभावं पटिजानाति, अयं भिक्खूहि दिन्नलिङ्गस्स अपरिच्चत्तत्ता न लिङ्गत्थेनको, न लिङ्गानुरूपस्स संवासस्स सादितत्ता नापि संवासत्थेनको। अन्तिमवत्थुअज्झापन्नकेपि एसेव नयो। यो च खो सामणेरो समानो विदेसं गन्त्वा भिक्खुवस्सानि गणेति, यथावुड्ढं वन्दनं सादियति, आसनेन पटिबाहति, उपोसथादीसु सन्दिस्सति, अयं संवासमत्तस्सेव थेनितत्ता संवासत्थेनको नाम। भिक्खुवस्सगणनादिको हि सब्बोपि किरियभेदो इमस्मिं अत्थे ‘‘संवासो’’ति वेदितब्बो। सिक्खं पच्चक्खाय ‘‘न मं कोचि जानाती’’ति पुन एवं पटिपज्जन्तेपि एसेव नयो। यो पन सयं पब्बजित्वा विहारं गन्त्वा यथावुड्ढं वन्दनं सादियति, आसनेन पटिबाहति, भिक्खुवस्सानि गणेति, उपोसथादीसु सन्दिस्सति, अयं लिङ्गस्स चेव संवासस्स च थेनितत्ता उभयत्थेनको नाम। धुरनिक्खेपवसेन कासायानि अपनेत्वा अन्तिमवत्थुं अज्झापज्जित्वा पुन तानि अच्छादेत्वा एवं पटिपज्जन्तेपि एसेव नयो, अयं तिविधोपि थेय्यसंवासको इध अधिप्पेतो। ठपेत्वा पन इमं तिविधम्।&lt;br&gt;&#xA;‘‘राज दुब्भिक्ख कन्तार-रोग वेरी भयेन वा।&lt;br&gt;&#xA;चीवराहरणत्थं वा, लिङ्गं आदियतीध यो॥&lt;br&gt;&#xA;‘‘संवासं नाधिवासेति, याव सो सुद्धमानसो।&lt;br&gt;&#xA;थेय्यसंवासको नाम, ताव एस न वुच्चती’’ति॥ (महाव॰ अट्ठ॰ ११०)।&lt;br&gt;&#xA;यो पन उपसम्पन्नो तित्थियभावं पत्थयमानो सयं वा कुसचीरादिकं तित्थियलिङ्गं आदियति, तेसं वा सन्तिके पब्बजति, नग्गो वा हुत्वा आजीवकानं सन्तिकं गन्त्वा तेसं वतानि आदियति, अयं तित्थियपक्कन्तको नाम। ठपेत्वा पन मनुस्सजातिकं अवसेसो सब्बोपि तिरच्छानगतो नाम। येन मनुस्सजातिका जनेत्ति सयम्पि मनुस्सभूतेनेव सञ्चिच्च जीविता वोरोपिता, अयं मातुघातको नाम। पितुघातकेपि एसेव नयो। येन अन्तमसो गिहिलिङ्गे ठितोपि मनुस्सजातिको खीणासवो सञ्चिच्च जीविता वोरोपितो, अयं अरहन्तघातको नाम। यो पन पकतत्तं भिक्खुनिं तिण्णं मग्गानं अञ्ञतरस्मिं मग्गे दूसेति , अयं भिक्खुनिदूसको नाम। यो देवदत्तो विय सासनं उद्धम्मं उब्बिनयं कत्वा चतुन्नं कम्मानं अञ्ञतरवसेन सङ्घं भिन्दति, अयं सङ्घभेदको नाम। यो देवदत्तो विय दुट्ठचित्तेन वधकचित्तेन तथागतस्स जीवमानकसरीरे खुद्दकमक्खिकाय पिवनमत्तम्पि लोहितं उप्पादेति, अयं लोहितुप्पादको नाम। यस्स इत्थिनिमित्तुप्पादनकम्मतो च पुरिसनिमित्तुप्पादनकम्मतो च उभतो दुविधम्पि ब्यञ्जनं अत्थि, अयं उभतोब्यञ्जनको नाम। इति इमे तेरस पुग्गला उपसम्पदाय अवत्थू, इमे पन ठपेत्वा अञ्ञस्मिं उपसम्पदापेक्खे सति उपसम्पदाकम्मं वत्थुसम्पत्तिवसेन अकुप्पं होति।&lt;br&gt;&#xA;कथं ञत्तिसम्पत्तिवसेन अकुप्पं होति? वत्थुसङ्घपुग्गलञत्तीनं अपरामसनानि, पच्छा ञत्तिट्ठपनञ्चाति इमे ताव पञ्च ञत्तिदोसा। तत्थ ‘‘अयं इत्थन्नामो’’ति उपसम्पदापेक्खस्स अकित्तनं वत्थुअपरामसनं नाम। ‘‘सुणातु मे, भन्ते, सङ्घो’’तिएत्थ ‘‘सुणातु मे, भन्ते’’ति वत्वा ‘‘सङ्घो’’ति अभणनं सङ्घअपरामसनं नाम। ‘‘इत्थन्नामस्स उपसम्पदापेक्खो’’ति उपज्झायस्स अकित्तनं पुग्गलअपरामसनं नाम। सब्बेन सब्बं ञत्तिया अनुच्चारणं ञत्तिअपरामसनं नाम। पठमं कम्मवाचं निट्ठापेत्वा ‘‘एसा ञत्ती’’ति वत्वा ‘‘खमति सङ्घस्सा’’ति एवं ञत्तिकित्तनं पच्छा ञत्तिट्ठपनं नाम। इति इमेहि दोसेहि विमुत्ताय ञत्तिया सम्पन्नं ञत्तिसम्पत्तिवसेन अकुप्पं होति।&lt;br&gt;&#xA;अनुस्सावनवसेन अकुप्पतायपि वत्थुसङ्घपुग्गलानं अपरामसनानि, सावनाय हापनं, अकाले सावनन्ति इमे पञ्च अनुस्सावनदोसा। तत्थ वत्थादीनं अपरामसनानि ञत्तियं वुत्तसदिसानेव। तीसु पन अनुस्सावनासु यत्थ कत्थचि एतेसं अपरामसनं अपरामसनमेव। सब्बेन सब्बं पन कम्मवाचं अवत्वा चतुक्खत्तुं ञत्तिकित्तनमेव, अथ वा पन कम्मवाचाब्भन्तरे अक्खरस्स वा पदस्स वा अनुच्चारणं वा दुरुच्चारणं वा सावनाय हापनं नाम। सावनाय अनोकासे पठमं ञत्तिं अट्ठपेत्वा अनुस्सावनकरणं अकाले सावनं नाम। इति इमेहि दोसेहि विमुत्ताय अनुस्सावनाय सम्पन्नं अनुस्सावनसम्पत्तिवसेन अकुप्पं होति।&lt;br&gt;&#xA;पुब्बे वुत्तं विपत्तिसीमालक्खणं समतिक्कन्ताय पन सीमाय कतं सीमासम्पत्तिवसेन अकुप्पं होति। यावतिका भिक्खू कम्मप्पत्ता, तेसं अनागमनं, छन्दारहानं छन्दस्स अनाहरणं, सम्मुखीभूतानं पटिक्कोसनन्ति इमे पन तयो परिसादोसा, तेहि विमुत्ताय परिसाय कतं परिसासम्पत्तिवसेन अकुप्पं होति। कारणारहत्ता पन सत्थु सासनारहत्ता ठानारहं नाम होति। इति यो इमिना एवं अकुप्पेन ठानारहेन ञत्तिचतुत्थेन उपसम्पदाकम्मेन उपसम्पन्नो, अयं इध ‘‘भिक्खू’’ति अधिप्पेतो। पण्णत्तिवज्जेसु पन अञ्ञेपि सङ्गहं गच्छन्ति।&lt;br&gt;&#xA;भिक्खूनं सिक्खासाजीवसमापन्नोति या भिक्खूनं अधिसीलसङ्खाता सिक्खा, तञ्च, यत्थ चेते सह जीवन्ति, एकजीविका सभागवुत्तिनो होन्ति, तं भगवता पञ्ञत्तं सिक्खापदसङ्खातं साजीवञ्च, तत्थ सिक्खनभावेन समापन्नोति भिक्खूनं सिक्खासाजीवसमआपन्नो। समापन्नोति सिक्खञ्च परिपूरेन्तो साजीवञ्च अवीतिक्कमन्तो हुत्वा तदुभयं उपगतोति अत्थो। सिक्खं अपच्चक्खाय दुब्बल्यं अनाविकत्वाति यं सिक्खं समापन्नो, तं अपटिक्खिपित्वा, यञ्च साजीवं समापन्नो, तस्मिं दुब्बलभावं अप्पकासेत्वा। तत्थ चित्तखेत्तकालपयोगपुग्गलविजाननवसेन सिक्खाय पच्चक्खानं ञत्वा तदभावेन अपच्चक्खानं वेदितब्बम्। कथं? उपसम्पन्नभावतो चवितुकामताचित्तेनेव हि सिक्खापच्चक्खानं होति, न दवा वा रवा वा भणन्तस्स। एवं चित्तवसेन सिक्खापच्चक्खानं होति, न तदभावेन। तथा ‘‘बुद्धं पच्चक्खामि, धम्मं पच्चक्खामि, सङ्घं पच्चक्खामि, सिक्खं, विनयं, पातिमोक्खं, उद्देसं, उपज्झायं, आचरियं, सद्धिविहारिकं, अन्तेवासिकं, समानुपज्झायकं, समानाचरियकं, सब्रह्मचारिं पच्चक्खामी’’ति एवं वुत्तानं बुद्धादीनं चुद्दसन्नं, ‘‘गिहीति मं धारेहि, उपासको, आरामिको, सामणेरो, तित्थियो, तित्थियसावको, असमणो, ‘असक्यपुत्तियो’ति मं धारेही’’ति एवं वुत्तानं गिहिआदीनं अट्ठन्नञ्चाति इमेसं द्वावीसतिया खेत्तपदानं यस्स कस्सचि सवेवचनस्स वसेन तेसु यंकिञ्चि वत्तुकामस्स यंकिञ्चि वदतो सिक्खापच्चक्खानं होति, न रुक्खादीनं अञ्ञतरस्स नामं गहेत्वा पच्चाचिक्खन्तस्स। एवं खेत्तवसेन पच्चक्खानं होति, न तदभावेन।&lt;br&gt;&#xA;तत्थ यदेतं ‘‘पच्चक्खामी’’ति च, ‘‘मं धारेही’’ति (पारा॰ ५१) च वुत्तं वत्तमानकालवचनं, यानि च ‘‘अलं मे बुद्धेन, किं नु मे बुद्धेन, न ममत्थो बुद्धेन , सुमुत्ताहं बुद्धेना’’तिआदिना (पारा॰ ५२) नयेन आख्यातवसेन कालं अनामसित्वा पुरिमेहि चुद्दसहि पदेहि सद्धिं योजेत्वा वुत्तानि ‘‘अलं मे’’तिआदीनि चत्तारि पदानि, तेसंयेव च सवेवचनानं वसेन पच्चक्खानं होति, न ‘‘पच्चक्खासि’’न्ति वा ‘‘पच्चक्खिस्स’’न्ति वा ‘‘मं धारेसी’’ति वा ‘‘मं धारेस्सती’’ति वा ‘‘यंनूनाहं पच्चक्खेय्य’’न्ति (पारा॰ ४५) वातिआदीनि अतीतानागतपरिकप्पवचनानि भणन्तस्स। एवं वत्तमान कालवसेन चेव अनामट्ठकालवसेन च पच्चक्खानं होति, न तदभावेन।&lt;br&gt;&#xA;पयोगो पन दुविधो कायिको च वाचसिको च। तत्थ ‘‘बुद्धं पच्चक्खामी’’तिआदिना (पारा॰ ५१) नयेन याय कायचि भासाय वचीभेदं कत्वा वाचसिकप्पयोगेनेव पच्चक्खानं होति, न अक्खरलिखनं वा हत्थमुद्दादिदस्सनं वा कायप्पयोगं करोन्तस्स। एवं वाचसिकप्पयोगेनेव पच्चक्खानं होति, न तदभावेन।&lt;br&gt;&#xA;पुग्गलो पन दुविधो – यो च पच्चक्खाति, यस्स च पच्चक्खाति। तत्थ यो पच्चक्खाति, सो सचे उम्मत्तकखित्तचित्तवेदनाट्टानं अञ्ञतरो न होति। यस्स पन पच्चक्खाति, सो सचे मनुस्सजातिको होति, न च उम्मत्तकादीनं अञ्ञतरो, सम्मुखीभूतो च सिक्खापच्चक्खानं होति। न हि असम्मुखीभूतस्स दूतेन वा पण्णेन वा आरोचनं रुहति। एवं यथावुत्तपुग्गलवसेन पच्चक्खानं होति, न तदभावेन।&lt;br&gt;&#xA;विजाननम्पि नियमितानियमितवसेन दुविधम्। तत्थ यस्स येसं वा नियमेत्वा ‘‘इमस्स, इमेसं वा आरोचेमी’’ति वदति, सचे ते यथा पकतिया लोके मनुस्सा वचनं सुत्वा आवज्जनसमये जानन्ति, एवं तस्स वचनानन्तरमेव तस्स ‘‘अयं उक्कण्ठितो’’ति वा ‘‘गिहिभावं पत्थयती’’ति वा येन केनचि आकारेन सिक्खापच्चक्खानभावं जानन्ति, पच्चक्खाताव होति सिक्खा। अथ अपरभागे ‘‘किं इमिना वुत्त’’न्ति चिन्तेत्वा जानन्ति, अञ्ञे वा जानन्ति, अपच्चक्खाताव होति सिक्खा। अनियमेत्वा आरोचेन्तस्स पन सचे वुत्तनयेन यो कोचि मनुस्सजातिको वचनत्थं जानाति, पच्चक्खाताव होति सिक्खा। एवं विजाननवसेन पच्चक्खानं होति, न तदभावेन। यो पन अन्तमसो दवायपि पच्चक्खाति, तेन अपच्चक्खाताव होति सिक्खा। इति इमेसं वुत्तप्पकारानं चित्तादीनं वा वसेन, सब्बसो वा पन अपच्चक्खानेन सिक्खं अपच्चक्खाय सिक्खापच्चक्खानस्सेव च अत्थभूतं एकच्चं दुब्बल्यं अनाविकत्वा।&lt;br&gt;&#xA;मेथुनं धम्मं पटिसेवेय्याति एत्थ मेथुनं धम्मन्ति रागपरियुट्ठानेन सदिसानं उभिन्नं धम्मम्। पटिसेवेय्याति पटिसेवेय्य अज्झापज्जेय्य। अन्तमसोति सब्बन्तिमेन परिच्छेदेन। तिरच्छानगतायपीति पटिसन्धिवसेन तिरच्छानेसु गतायपि, अयमेत्थ अनुपञ्ञत्ति। पाराजिको होतीति पराजितो होति, पराजयं आपन्नो। असंवासोति पकतत्ता भिक्खू सह वसन्ति एत्थाति एककम्मादिकोव तिविधोपि विधि संवासो नाम, सो तेन सद्धिं नत्थीति असंवासो। सङ्घकम्मेसु हि एस गणपूरकोपि न होति, अयं ताव पदवण्णना।&lt;br&gt;&#xA;अयं पनेत्थ विनिच्छयो – मनुस्सामनुस्सतिरच्छानगतवसेन हि तिस्सो इत्थियो, तासं वच्चमग्गपस्सावमग्गमुखमग्गवसेन तयो तयो कत्वा नव मग्गा, तथा उभतोब्यञ्जनकानम्। पुरिसानं पन वच्चमग्गमुखमग्गवसेन द्वे द्वे कत्वा छ मग्गा, तथा पण्डकानन्ति एवं तिंस मग्गा। तेसु अत्तनो वा परेसं वा यस्स कस्सचि मग्गस्स सन्थतस्स वा असन्थतस्स वा, परेसं पन मतानम्पि अक्खायितस्स वा येभुय्येन अक्खायितस्स वा पकतिवातेन असंफुट्ठे अल्लोकासे यो भिक्खु एकतिलबीजमत्तम्पि अत्तनो अङ्गजातं सन्थतं वा असन्थतं वा सेवनचित्तेन पवेसेति, परेन वा पवेसियमाने पवेसनपविट्ठट्ठितउद्धरणेसु यंकिञ्चि सादियति, अयं पाराजिकापत्तिं आपन्नो नाम होति, अयं तावेत्थ असाधारणविनिच्छयो। सब्बसिक्खापदानं पन साधारणविनिच्छयत्थं अयं मातिका –&lt;br&gt;&#xA;निदानं पुग्गलं वत्थुं, पञ्ञत्तिविधिमेव च।&lt;br&gt;&#xA;आणत्तापत्तिनापत्ति-विपत्तिं अङ्गमेव च॥&lt;br&gt;&#xA;समुट्ठानविधिं किरिया-सञ्ञाचित्तेहि नानत्तम्।&lt;br&gt;&#xA;वज्जकम्मप्पभेदञ्च, तिकद्वयविधिं तथा॥&lt;br&gt;&#xA;लक्खणं सत्तरसधा, ठितं साधारणं इदम्।&lt;br&gt;&#xA;ञत्वा योजेय्य मेधावी, तत्थ तत्थ यथारहन्ति॥&lt;br&gt;&#xA;तत्थ निदानं नाम वेसालि-राजगह-सावत्थि-आळवि-कोसम्बि-सग्ग-भग्गानं वसेन सत्तविधं पञ्ञत्तिट्ठानं, इदञ्हि सब्बसिक्खापदानं निदानम्। पुग्गलो नाम यं यं आरब्भ तं तं सिक्खापदं पञ्ञत्तम्। वत्थु नाम तस्स तस्स पुग्गलस्स अज्झाचारो वुच्चति। पञ्ञत्तिविधिन्ति पञ्ञत्तिअनुपञ्ञत्तिअनुप्पन्नपञ्ञत्तिसब्बत्थपञ्ञत्तिपदेसपञ्ञत्तिसाधारणपञ्ञत्ति असाधारणपञ्ञत्तिएकतोपञ्ञत्तिउभतोपञ्ञत्तिवसेन नवविधा पञ्ञत्ति। तत्थ अनुप्पन्नपञ्ञत्ति नाम अनुप्पन्ने दोसे पञ्ञत्ता, सा अट्ठगरुधम्मप्पटिग्गहणवसेन (चूळव॰ ४०३) भिक्खुनीनंयेव आगता, अञ्ञत्र नत्थि। विनयधरपञ्चमेन (महाव॰ २५९) गणेन उपसम्पदा, गणङ्गणूपाहना (महाव॰ २५९) धुवन्हानं चम्मत्थरणन्ति एतेसं वसेन चतुब्बिधा पदेसपञ्ञत्ति नाम। मज्झिमदेसेयेव हि एतेहि आपत्ति होति, तेसुपि धुवन्हानं पटिक्खेपमत्तमेव पातिमोक्खे आगतं, ततो अञ्ञा पदेसपञ्ञत्ति नाम नत्थि। सब्बानि सब्बत्थपञ्ञत्तियेव होन्ति, साधारणपञ्ञत्तिदुकञ्च एकतोपञ्ञत्तिदुकञ्च अत्थतो एकं, तस्मा अनुप्पन्नपञ्ञत्तिञ्च सब्बत्थपञ्ञत्तिदुकञ्च एकतोपञ्ञत्तिदुकञ्च ठपेत्वा सेसानं चतस्सन्नं पञ्ञत्तीनं वसेन सब्बत्थ विनिच्छयो वेदितब्बो। आणत्तापत्तिनापत्तिविपत्तिन्तिएत्थ आणत्तीतिआणापना वुच्चति। आपत्तीति पुब्बप्पयोगादिवसेन आपत्तिभेदो। अनापत्तीति अजाननादिवसेन अनापत्ति। विपत्तीति सीलआचारदिट्ठिआजीवविपत्तीनं अञ्ञतरा। इति इमासं आणत्तादीनम्पि वसेन सब्बत्थ विनिच्छयो वेदितब्बो। अङ्गन्ति सब्बसिक्खापदेसु आपत्तीनं अङ्गं वेदितब्बम्।&lt;br&gt;&#xA;समुट्ठानविधिन्ति सब्बापत्तीनं कायो वाचा कायवाचा कायचित्तं वाचाचित्तं कायवाचाचित्तन्ति इमानि एकङ्गिकद्वङ्गिकतिवङ्गिकानि। छ समुट्ठानानि नाम यानि ‘‘सिक्खापदसमउट्ठानानी’’तिपि वुच्चन्ति। तत्थ पुरिमानि तीणि अचित्तकानि, पच्छिमानि सचित्तकानि। तेसु एकेन वा द्वीहि वा तीहि वा चतूहि वा छहि वा समुट्ठानेहि आपत्तियो समुट्ठहन्ति, पञ्चसमुट्ठाना नाम नत्थि। तत्थ एकसमुट्ठाना नाम चतुत्थेन च पञ्चमेन च छट्ठेन च समुट्ठानेन समुट्ठाति, न अञ्ञेन। द्विसमुट्ठाना नाम पठमचतुत्थेहि च दुतियपञ्चमेहि च ततियछट्ठेहि च चतुत्थछट्ठेहि च पञ्चमछट्ठेहि च समुट्ठानेहि, समुट्ठाति, न अञ्ञेहि। तिसमुट्ठाना नाम पठमेहि च तीहि, पच्छिमेहि च तीहि समुट्ठानेहि समुट्ठाति, न अञ्ञेहि। चतुसमुट्ठाना नाम पठमततियचतुत्थछट्ठेहि च दुतियततियपञ्चमछट्ठेहि च समुट्ठानेहि समुट्ठाति, न अञ्ञेहि। छ समुट्ठाना नाम छहिपि समुट्ठाति।&lt;br&gt;&#xA;एवं –&lt;br&gt;&#xA;तिधा एकसमुट्ठाना, पञ्चधा द्विसमुट्ठिता।&lt;br&gt;&#xA;द्विधा तिचतुरो ठाना, एकधा छसमुट्ठिताति॥&lt;br&gt;&#xA;समुट्ठानवसेन सब्बाव तेरस आपत्तियो होन्ति (चूळव॰ १६५ आदयो), ता पठमपञ्ञत्तिसिक्खापदवसेन समुट्ठानतो तेरस नामानि लभन्ति पठमपाराजिकसमुट्ठाना, अदिन्नादान-सञ्चरित्त-समनुभासन-कथिन-एळकलोम-पदसोधम्म-अद्धान-थेय्यसत्थ-धम्मदेसनाभूतारोचन-चोरिवुट्ठापन-अननुञ्ञातसमुट्ठानाति। तत्थ या कायचित्ततो समुट्ठाति, अयं पठमपाराजिकसमुट्ठाना नाम। या सचित्तकेहि तीहि समुट्ठानेहि समुट्ठाति, अयं अदिन्नादानसमुट्ठाना नाम। या छहिपि समुट्ठाति, अयं सञ्चरित्तसमुट्ठाना नाम। या छट्ठेनेव समुट्ठाति, अयं समनुभासनसमुट्ठाना नाम। या ततियछट्ठेहि समुट्ठाति, अयं कथिनसमुट्ठाना नाम। या पठमचतुत्थेहि समुट्ठाति, अयं एळकलोमसमुट्ठाना नाम। या दुतियपञ्चमेहि समुट्ठाति , अयं पदसोधम्मसमुट्ठाना नाम। या पठमततियचतुत्थछट्ठेहि समुट्ठाति, अयं अद्धानसमुट्ठाना नाम। या चतुत्थछट्ठेहि समुट्ठाति, अयं थेय्यसत्थसमुट्ठाना नाम। या पञ्चमेनेव समुट्ठाति, अयं धम्मदेसनासमुट्ठाना नाम। या अचित्तकेहि तीहि समुट्ठानेहि समुट्ठाति, अयं भूतारोचनसमुट्ठाना नाम। या पञ्चमछट्ठेहि समुट्ठाति, अयं चोरिवुट्ठापनसमुट्ठाना नाम। या दुतियततियपञ्चमछट्ठेहि समुट्ठाति, अयं अननुञ्ञातसमुट्ठाना नामाति। इति इमस्स समुट्ठानविधिनोपि वसेन सब्बत्थ विनिच्छयो वेदितब्बो।&lt;br&gt;&#xA;किरियासञ्ञाचित्तेहि नानत्तन्ति एतेहि किरियादीहि सब्बापत्तीनं नानाभावं ञत्वा सब्बत्थ विनिच्छयो वेदितब्बो। सब्बापत्तियो हि किरियावसेन पञ्चविधा होन्ति, सेय्यथिदं – अत्थापत्ति किरियतो समुट्ठाति , अत्थि अकिरियतो, अत्थि किरियाकिरियतो, अत्थि सिया किरियतो सिया अकिरियतो, अत्थि सिया किरियतो सिया किरियाकिरियतोति। तत्थ या कायेन वा वाचाय वा पथविखणनादीसु (पचि॰ ८४) विय वीतिक्कमं करोन्तस्स होति, अयं किरियतो समुट्ठाति नाम। या कायवाचाहि कत्तब्बं अकरोन्तस्स होति पठमकथिनापत्ति (पारा॰ ४५९ आदयो) विय, अयं अकिरियतो समुट्ठाति नाम। या करोन्तस्स च अकरोन्तस्स च होति अञ्ञातिकाय भिक्खुनिया हत्थतो चीवरप्पटिग्गहणापत्ति (पारा॰ ५०८-५११) विय, अयं किरियाकिरियतो समुट्ठाति नाम। या सिया करोन्तस्स च, सिया अकरोन्तस्स च होति रूपियप्पटिग्गहणापत्ति (पारा॰ ५८२) विय, अयं सिया किरियतो सिया अकिरियतो समुट्ठाति नाम। या सिया करोन्तस्स च सिया करोन्ताकरोन्तस्स च होति कुटिकारापत्ति (पारा॰ ३४२ आदयो) विय, अयं सिया किरियतो सिया किरियाकिरियतो समुट्ठाति नाम।&lt;br&gt;&#xA;सब्बापत्तियो च सञ्ञावसेन दुविधा होन्ति सञ्ञाविमोक्खा नोसञ्ञाविमोक्खाति। तत्थ यतो वीतिक्कमसञ्ञाय अभावेन मुच्चति, अयं सञ्ञाविमोक्खा, इतरा नोसञ्ञाविमोक्खा। पुन च सब्बापि चित्तवसेन दुविधा होन्ति सचित्तका अचित्तका चाति। तत्थ या सचित्तकसमुट्ठानवसेनेव समुट्ठाति अयं सचित्तका। या अचित्तकेन वा सचित्तकमिस्सकेन वा समुट्ठाति अयं अचित्तका।&lt;br&gt;&#xA;वज्जकम्मप्पभेदन्ति एत्थ सब्बापत्तियो वज्जवसेन दुविधा होन्ति लोकवज्जा पण्णत्तिवज्जा चाति। तत्थ यस्सा सचित्तकपक्खे चित्तं अकुसलमेव होति, अयं लोकवज्जा, सेसा पण्णत्तिवज्जा। सब्बा च कायकम्मवचीकम्मतदुभयवसेन तिविधा होन्ति। तत्थ कायद्वारे आपज्जितब्बा कायकम्मन्ति वुच्चति, वचीद्वारे आपज्जितब्बा वचीकम्मन्ति वुच्चति, उभयत्थ आपज्जितब्बा कायकम्मं वचीकम्मञ्चाति, मनोद्वारे आपत्ति नाम नत्थि। इति इमिना वज्जकम्मप्पभेदेनापि सब्बत्थ विनिच्छयो वेदितब्बो।&lt;br&gt;&#xA;तिकद्वयविधिन्ति कुसलत्तिकवेदनात्तिकविधिम्। आपत्तिं आपज्जमानो हि अकुसलचित्तो वा आपज्जति कुसलाब्याकतचित्तो वा, तथा दुक्खवेदनासमङ्गी वा इतरवेदनाद्वयसमङ्गी वा। एवं सन्तेपि सब्बसिक्खापदेसु अकुसलचित्तवसेन एकं चित्तं, कुसलाब्याकतचित्तवसेन द्वे चित्तानि, सब्बेसं वसेन तीणि चित्तानि। दुक्खवेदनावसेन एका वेदना, सुखउपेक्खावसेन द्वे, सब्बासं वसेन तिस्सो वेदनाति। अयमेव पभेदो लब्भति, न अञ्ञो।&lt;br&gt;&#xA;लक्खणं सत्तरसधा, ठितं साधारणं इदं, ञत्वाति इदं निदानादिवेदनात्तिकपरियोसानं सत्तरसप्पकारं लक्खणं जानित्वा योजेय्य मेधावी। तत्थ तत्थ यथारहन्ति पण्डितो भिक्खु तस्मिं तस्मिं सिक्खापदे इदं लक्खणं यथानुरूपं योजेय्याति अत्थो। तं पन अयोजितं दुब्बिजानं होति, तस्मा नं सब्बसिक्खापदानं असाधारणविनिच्छयपरियोसाने इमं मातिकं अनुद्धरित्वाव योजेत्वा दस्सयिस्साम।&lt;br&gt;&#xA;इध पनस्स अयं योजना – इदं वेसालियं सुदिन्नत्थेरं आरब्भ मेथुनवीतिक्कमवत्थुस्मिं पञ्ञत्तम्। ‘‘मेथुनं धम्मं पटिसेवेय्या’’ति अयमेत्थ पञ्ञत्ति, ‘‘सिक्खं अपच्चक्खाया’’ति च ‘‘अन्तमसो तिरच्छानगतायपी’’ति च द्वे अनुपञ्ञत्तियो। अनुपञ्ञत्ति च नामेसा आपत्तिकरा च होति अञ्ञवादकसिक्खापदादीसु (पाचि॰ ९५ आदयो) विय, अनापत्तिकरा च अञ्ञत्र सुपिनन्तातिआदीसु (पारा॰ २३६-२३७) विय, आपत्तिउपत्थम्भकरा च अदिन्नादानादीसु (पारा॰ ९१) विय , इध पन उपत्थम्भकराति वेदितब्बा। इतो परं पन यत्थ अनुपञ्ञत्ति अत्थि, तत्थ ‘‘अयं अनुपञ्ञत्ती’’ति एत्तकमेव दस्सयिस्साम। ठपेत्वा पन अनुपञ्ञत्तिं अवसेसा पञ्ञत्तियेवाति सब्बत्थ विनिच्छयो वेदितब्बो। भिक्खुं आरब्भ उप्पन्नवत्थुस्मिंयेव ‘‘या पन भिक्खुनी छन्दसो मेथुनं धम्मं पटिसेवेय्या’’ति एवं भिक्खुनीनम्पि पञ्ञत्तितो साधारणपञ्ञत्ति। आणत्तिया अनापज्जनतो अनाणत्तिकम्। भिक्खुं पन आणापेन्तो अकप्पियसमादानापत्तितो न मुच्चति, मेथुनरागेन कायसंसग्गे दुक्कटं, जीवमानकसरीरस्स वुत्तप्पकारे मग्गे सचेपि तचादीनि अनवसेसेत्वा सब्बसो छिन्ने निमित्तसण्ठानमत्तं पञ्ञायति, तत्थ अन्तमसो अङ्गजाते उट्ठितं अनट्ठकायप्पसादं पीळकं वा चम्मखिलं वा पवेसेन्तस्सापि सेवनचित्ते सति पाराजिकं, नट्ठकायप्पसादं सुक्खपीळकं वा मतचम्मं वा लोमं वा पवेसेन्तस्स दुक्कटं, सचे निमित्तसण्ठानमत्तम्पि अनवसेसेत्वा सब्बसो मग्गो उप्पाटितो, तत्थ उपक्कमतो वणसङ्खेपवसेन थुल्लच्चयं, तथा मनुस्सानं अक्खिनासाकण्णच्छिद्दवत्थिकोसेसु सत्थकेन कतवणे वा, हत्थिअस्सादीनञ्च तिरच्छानानं वत्थिकोसनासापुटेसु थुल्लच्चयम्। तिरच्छानानं पन अक्खिकण्णनासावणेसु अहिमच्छादीनं पवेसनप्पमाणविरहिते अणुनिमित्ते सब्बेसञ्च उपकच्छकादीसु सेससरीरेसु दुक्कटम्। मतसरीरे निमित्ते उपड्ढक्खायिततो पट्ठाय याव न कुथितं होति, ताव थुल्लच्चयम्। कुथिते दुक्कटं, तथा वट्टकते मुखे अच्छुपन्तं अङ्गजातं पवेसेन्तस्स दुक्कटम्। ओट्ठतो बहि निक्खन्तजिव्हाय वा दन्तेसु वा थुल्लच्चयम्। निमित्ततो बहि पतितमंसपेसियं दुक्कटन्ति अयमेत्थ आपत्तिभेदो।&lt;br&gt;&#xA;अजानन्तस्स असादियन्तस्स उम्मत्तकस्स खित्तचित्तस्स वेदनाट्टस्स आदिकम्मिकानञ्च अनापत्ति। एत्थ पन यो निद्दं ओक्कन्तत्ता परेन कतम्पि उपक्कमं न जानाति, सो अजानन्तो। यो जानित्वापि न सादियति, सो असादियन्तो। यो पित्तवसेन अतेकिच्छं उम्मादं पत्तो, सो उम्मत्तको। यक्खेहि कतचित्तविक्खेपो खित्तचित्तो। द्विन्नम्पि च एतेसं अग्गिसुवण्णगूथचन्दनादीसु समप्पवत्तिभावेन अजाननभावोव पमाणम्। यो अधिमत्तवेदनाय आतुरत्ता किञ्चि न जानाति, सो वेदनाट्टो। यो तस्मिं तस्मिं वत्थुस्मिं आदिभूतो, सो आदिकम्मिको। अयं पन अनापत्ति। चतूसु विपत्तीसु सीलविपत्ति। तस्सा द्वे अङ्गानि सेवनचित्तञ्च मग्गेन मग्गपटिपादनञ्चाति। समुट्ठानादितो इदं सिक्खापदं पठमपाराजिकसमुट्ठानं, किरियं, सञ्ञाविमोक्खं, सचित्तकं, लोकवज्जं, कायकम्मं, अकुसलचित्तं, द्विवेदनन्ति, इमानि च समुट्ठानादीनि नाम आपत्तिया होन्ति, न सिक्खापदस्स। वोहारसुखत्थं पन सब्बट्ठकथासु सिक्खापदसीसेन देसना आगता, तस्मा अञ्ञेसुपि एवरूपेसु ठानेसु ब्यञ्जने आदरं अकत्वा अधिप्पेतमेव गहेतब्बम्।&lt;br&gt;&#xA;अत्थञ्हि नाथो सरणं अवोच।&lt;br&gt;&#xA;न ब्यञ्जनं लोकहितो महेसी॥&lt;br&gt;&#xA;तस्मा अकत्वा रतिमक्खरेसु।&lt;br&gt;&#xA;अत्थे निवेसेय्य मतिं मुतीमाति॥&lt;br&gt;&#xA;पठमपाराजिकवण्णना निट्ठिता।&lt;/p&gt;</description>
    </item>
    <item>
      <title>०५ सङ्घादिसेसकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/05_sanghAdisesakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/05_sanghAdisesakaNDo/</guid>
      <description>&lt;p&gt;सङ्घादिसेसकण्डो&lt;br&gt;&#xA;इमे खो पनाति इदानि वत्तब्बानं अभिमुखीकरणम्। आयस्मन्तोति सन्निपतितानं पियवचनेन आलपनम्। तेरसाति गणनपरिच्छेदो। सङ्घादिसेसाति एवंनामका। धम्माति आपत्तियो। उद्देसं आगच्छन्तीति सरूपेन उद्दिसितब्बतं आगच्छन्ति, न निदाने विय ‘‘यस्स सिया आपत्ती’’ति साधारणवचनमत्तेन।&lt;/p&gt;&#xA;&lt;h2 id=&#34;१-सककवससटठसकखपदवणणन&#34;&gt;१. सुक्कविस्सट्ठिसिक्खापदवण्णना&lt;/h2&gt;&#xA;&lt;p&gt;संविज्जति चेतना अस्साति सञ्चेतना, सञ्चेतनाव सञ्चेतनिका, सञ्चेतना वा अस्स अत्थीति सञ्चेतनिका। सुक्कविस्सट्ठीति सुक्कस्स विस्सट्ठि, रागूपत्थम्भादीसु येन केनचि अङ्गजाते कम्मञ्ञतं पत्ते आरोग्यादीसु यंकिञ्चि अपदिसित्वा अज्झत्तरूपादीसु यत्थ कत्थचि मोचनस्सादचेतनाय निमित्ते उपक्कमन्तस्स आसयधातुनानत्ततो नीलादिवसेन (पारा॰ २३९-२४०) दसविधेसु सुक्केसु यस्स कस्सचि सुक्कस्स ठाना चावनाति अत्थो। अञ्ञत्र सुपिनन्ताति या सुपिने सुक्कविस्सट्ठि होति, तं ठपेत्वा। सङ्घादिसेसोति या अञ्ञत्र सुपिनन्ता सञ्चेतनिका सुक्कविस्सट्ठि, अयं सङ्घादिसेसो नाम आपत्तिनिकायोति अत्थो। वचनत्थो पनेत्थ सङ्घो आदिम्हि चेव सेसे च इच्छितब्बो अस्साति सङ्घादिसेसो। किं वुत्तं होति – इमं आपत्तिं आपज्जित्वा वुट्ठातुकामस्स यं तं आपत्तिवुट्ठानं, तस्स आदिम्हि चेव परिवासदानत्थाय, आदितो सेसे मज्झे मानत्तदानत्थाय मूलाय पटिकस्सनेन वा सह मानत्तदानत्थाय, अवसाने अब्भानत्थाय च सङ्घो इच्छितब्बो, न हेत्थ एकम्पि कम्मं विना सङ्घेन सक्का कातुम्। इति सङ्घो आदिम्हि चेव सेसे च इच्छितब्बो अस्साति सङ्घादिसेसोति।&lt;br&gt;&#xA;सावत्थियं सेय्यसकं आरब्भ उपक्कमित्वा असुचिमोचनवत्थुस्मिं पञ्ञत्तं, ‘‘अञ्ञत्र सुपिनन्ता’’ति अयमेत्थ अनुपञ्ञत्ति, असाधारणपञ्ञत्ति, अनाणत्तिकम्। सचे पन परेन अत्तनो अङ्गजाते उपक्कमं कारेत्वा मोचापेति, आपज्जतियेव। चेतेत्वा अन्तमसो आकासे कटिकम्पनेनपि निमित्ते उपक्कमन्तस्स सचे न मुच्चति, थुल्लच्चयम्। सचे पन अन्तमसो यं एका खुद्दकमक्खिका पिवेय्य, तत्तकम्पि ठानतो मुच्चति, दकसोतं अनोतिण्णेपि सङ्घादिसेसो। ठानतो पन चुतं अवस्समेव दकसोतं ओतरति, तस्मा ‘‘दकसोतं ओतिण्णमत्ते बहि निक्खन्ते वा अनिक्खन्ते वा सङ्घादिसेसो’’ति (पारा॰ अट्ठ॰ २.२३७) अट्ठकथासु वुत्तम्। अनुपक्कमन्तस्स च, अमोचनाधिप्पायस्स च, सुपिनं पस्सन्तस्स च, उम्मत्तकादीनञ्च मुत्तेपि अनापत्ति। सीलविपत्ति, चेतना, उपक्कमो , मुच्चनन्ति इमानेत्थ तीणि अङ्गानि। समुट्ठानादीनि पठमपाराजिके वुत्तसदिसानेवाति।&lt;br&gt;&#xA;सुक्कविस्सट्ठिसिक्खापदवण्णना निट्ठिता।&lt;/p&gt;</description>
    </item>
    <item>
      <title>०६ अनियतकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/06_aniyatakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/06_aniyatakaNDo/</guid>
      <description>&lt;p&gt;अनियतकण्डो&lt;/p&gt;&#xA;&lt;h2 id=&#34;१-पठमनयतसकखपदवणणन&#34;&gt;१. पठमानियतसिक्खापदवण्णना&lt;/h2&gt;&#xA;&lt;p&gt;अनियतुद्देसे इमे खो पनातिआदि वुत्तनयमेव। मातुगामेनाति तदहुजातायपि जीवमानकमनुस्सित्थिया। एको एकायाति एको भिक्खु मातुगामसङ्खाताय एकाय इत्थिया सद्धिम्। रहोति चक्खुस्स रहो। किञ्चापि पाळियं (पारा॰ ४४५) सोतस्स रहो आगतो, चक्खुस्सेव पन रहो ‘‘रहो’’ति इध अधिप्पेतो। सचेपि हि पिहितकवाटस्स गब्भस्स द्वारे निसिन्नो विञ्ञू पुरिसो होति, नेव अनापत्तिं करोति। यत्थ पन सक्का दट्ठुं, तादिसे अन्तोद्वादसहत्थेपि ओकासे निसिन्नो सचक्खुको विक्खित्तचित्तोपि निद्दायन्तोपि अनापत्तिं करोति, समीपे ठितोपि अन्धो न करोति, चक्खुमापि निपज्जित्वा निद्दायन्तोपि न करोति, इत्थीनं पन सतम्पि न करोतियेव, तेन वुत्तं ‘‘रहोति चक्खुस्स रहो’’ति। पटिच्छन्ने आसनेति कुट्टादीहि पटिच्छन्नोकासे। अलंकम्मनियेति कम्मक्खमं कम्मयोग्गन्ति कम्मनियं, अलं परियत्तं कम्मनियभावायाति अलंकम्मनियं, तस्मिं अलंकम्मनिये। यत्थ अज्झाचारं करोन्ता सक्कोन्ति तं कम्मं कातुं, तादिसेति अत्थो। निसज्जं कप्पेय्याति निसज्जं करेय्य, निसीदेय्याति अत्थो। एत्थ च सयनम्पि निसज्जाय एव सङ्गहितम्। सद्धेय्यवचसाति सद्धातब्बवचना, अरियसाविकाति अत्थो। निसज्जं भिक्खु पटिजानमानोति किञ्चापि एवरूपा उपासिका दिस्वा वदति, अथ खो भिक्खु निसज्जं पटिजानमानोव तिण्णं धम्मानं अञ्ञतरेन कारेतब्बो, न अप्पटिजानमानोति अत्थो। येन वा साति निसज्जादीसु आकारेसु येन वा आकारेन सद्धिं मेथुनादीनि आरोपेत्वा सा उपासिका वदेय्य, पटिजानमानोव तेन सो भिक्खु कारेतब्बो, एवरूपायपि हि उपासिकाय वचनमत्तेन आकारेन न कारेतब्बोति अत्थो। कस्मा? यस्मा दिट्ठं नाम तथापि होति, अञ्ञथापीति। अयं धम्मो अनियतोति तिण्णं आपत्तीनं यं आपत्तिं वा वत्थुं वा पटिजानाति, तस्स वसेन कारेतब्बताय अनियतो।&lt;br&gt;&#xA;सावत्थियं उदायित्थेरं आरब्भ मातुगामेन सद्धिं वुत्तप्पकारे आसने निसज्जकप्पनवत्थुस्मिं पञ्ञत्तं, असाधारणपञ्ञत्ति, अनाणत्तिकं, मेथुनधम्मसन्निस्सितकिलेससङ्खातेन रहस्सादेन मातुगामस्स सन्तिकं गन्तुकामताय अक्खिअञ्जनादितो पट्ठाय सब्बपयोगेसु दुक्कटम्। गन्त्वा तस्मिं वा निसिन्ने इत्थी निसीदतु, तस्सा वा निसिन्नाय सो निसीदतु, अपच्छा अपुरिमंयेव उभो वा निसीदन्तु, उभिन्नं निसज्जाय पाचित्तियम्। सचे पन कायसंसग्गं वा मेथुनं वा समापज्जति, तेसं वसेन कारेतब्बो। निपज्जनेपि एसेव नयो। वुत्तप्पकारे पुरिसे निपज्जित्वा अनिद्दायन्ते अनन्धे विञ्ञुपुरिसे उपचारगते सति, ठितस्स, अरहोपेक्खस्स, अञ्ञविहितस्स च निसज्जनपच्चया अनापत्ति। उम्मत्तकादीनं पन तीहिपि आपत्तीहि अनापत्ति। सिया सीलविपत्ति, सिया आचारविपत्ति। यं पन आपत्तिं पटिजानाति, तस्सा वसेन अङ्गभेदो ञातब्बो। समुट्ठानादीनि पठमपाराजिकसदिसानेवाति।&lt;br&gt;&#xA;पठमानियतसिक्खापदवण्णना निट्ठिता।&lt;/p&gt;</description>
    </item>
    <item>
      <title>०७ निस्सग्गियकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/07_nissaggiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/07_nissaggiyakaNDo/</guid>
      <description>&lt;p&gt;निस्सग्गियकण्डो&lt;br&gt;&#xA;इतो परं पन इमे खो पनातिआदि सब्बत्थ वुत्तनयेनेव वेदितब्बम्।&lt;br&gt;&#xA;१. चीवरवग्गो&lt;/p&gt;&#xA;&lt;h2 id=&#34;१-कथनसकखपदवणणन&#34;&gt;१. कथिनसिक्खापदवण्णना&lt;/h2&gt;&#xA;&lt;p&gt;निस्सग्गियेसु पन चीवरवग्गस्स ताव पठमसिक्खापदे निट्ठितचीवरस्मिन्ति सूचिकम्मपरियोसानेन वा, ‘‘नट्ठं वा विनट्ठं वा दड्ढं वा चीवरासा वा उपच्छिन्ना’’ति (पारा॰ ४६३) इमेसु वा येन केनचि आकारेन निट्ठिते चीवरस्मिं, चीवरस्स करणपलिबोधे उपच्छिन्नेति अत्थो। अत्थतकथिनस्स हि भिक्खुनो याव इमेहाकारेहि चीवरपलिबोधो न छिज्जति, ताव कथिनानिसंसं लभति। उब्भतस्मिं कथिनेति यं सङ्घस्स कथिनं अत्थतं, तस्मिञ्च उब्भते। तत्रेवं सङ्खेपतो कथिनत्थारो च उब्भारो च वेदितब्बो। अयञ्हि कथिनत्थारो नाम भगवता पुरिमवस्संवुट्ठानं अनुञ्ञातो, सो सब्बन्तिमेन परिच्छेदेन पञ्चन्नं जनानं वट्टति, तस्मा यत्थ चत्तारो वा तयो वा द्वे वा एको वा पुरिमवस्सं उपगतो, तत्थ पच्छिमवस्सूपगते गणपूरके कत्वा अत्थरितब्बं, ते च गणपूरकाव होन्ति, आनिसंसे न लभन्ति, तस्मा सचे पुरिमवस्संवुट्ठानं गहट्ठपब्बजितेसु यो कोचि धम्मेन समेन चीवरं देति ‘‘इमिना कथिनं अत्थरथा’’ति (महाव॰ ३०६-३०९), तं खन्धके वुत्ताय ञत्तिदुतियकम्मवाचाय कथिनत्थारारहस्स भिक्खुनो दातब्बम्। तेन तदहेव पञ्च वा अतिरेकानि वा खण्डानि छिन्दित्वा सङ्घाटि वा उत्तरासङ्गो वा अन्तरवासको वा कातब्बो, सेसभिक्खूहिपि तस्स सहायेहि भवितब्बं, सचे कतचीवरमेव उप्पज्जति, सुन्दरमेव। अच्छिन्नासिब्बितं पन न वट्टति। तेन भिक्खुना सचे सङ्घाटिया अत्थरितुकामो होति, पोराणिकं सङ्घाटिं पच्चुद्धरित्वा नवं सङ्घाटिं अधिट्ठहित्वा ‘‘इमाय सङ्घाटिया कथिनं अत्थरामी’’ति अत्थरितब्बम्। उत्तरासङ्गअन्तरवासकेसुपि एसेव नयो। ततो तेन पुरिमवस्संवुट्ठे अन्तोसीमागते भिक्खू उपसङ्कमित्वा ‘‘अत्थतं, भन्ते, सङ्घस्स कथिनं, धम्मिको कथिनत्थारो, अनुमोदथा’’ति (परि॰ ४१३) वत्तब्बं, थेरानञ्च नवानञ्च बहूनञ्च एकस्स च अनुरूपं सल्लक्खेत्वा वत्तब्बम्। तेहिपि ‘‘अत्थतं, भन्ते, सङ्घस्स कथिन’’न्ति वा ‘‘अत्थतं, आवुसो, सङ्घस्स कथिन’’न्ति वा वत्वा ‘‘धम्मिको कथिनत्थारो, अनुमोदामा’’ति वा ‘‘अनुमोदामी’’ति वा वत्तब्बम्। पुरिमवस्संवुट्ठेसुपि ये अनुमोदन्ति, तेसंयेव अत्थतं होति कथिनम्। ते ततो पट्ठाय याव कथिनस्सुब्भारा अनामन्तचारो, असमादानचारो, यावदत्थचीवरं, गणभोजनं, यो च तत्थ चीवरुप्पादो, तस्मिं आवासे सङ्घस्स उप्पन्नचीवरञ्चाति इमे पञ्चानिसंसे लभन्ति, अयं ताव कथिनत्थारो। तं पनेतं कथिनं ‘‘अट्ठिमा, भिक्खवे, मातिका कथिनस्सुब्भाराय पक्कमनन्तिका निट्ठानन्तिका सन्निट्ठानन्तिका नासनन्तिका सवनन्तिका आसावच्छेदिका सीमातिक्कमनन्तिका सहुब्भारा’’ति (महाव॰ ३१०) एवं वुत्तासु अट्ठसु मातिकासु अञ्ञतरवसेन उद्धरीयति, तत्थ वित्थारविनिच्छयो समन्तपासादिकायं (महाव॰ अट्ठ॰ ३१०) वुत्तनयेन वेदितब्बो। इति ‘‘उब्भतस्मिं कथिने’’तिइमिना सेसपलिबोधाभावं दस्सेति।&lt;br&gt;&#xA;दसाहपरमन्ति दस अहानि परमो परिच्छेदो अस्साति दसाहपरमो, तं दसाहपरमं कालं धारेतब्बन्ति अत्थो। अधिट्ठितविकप्पितेसु अपरियापन्नत्ता अतिरेकं चीवरन्ति अतिरेकचीवरं, चीवरं नाम खोमं कप्पासिकं कोसेय्यं कम्बलं साणं भङ्गन्ति एतेसं वा तदनुलोमानं वा अञ्ञतरं अयमस्स जाति, पमाणतो पन तं विकप्पनुपगं पच्छिमं इध अधिप्पेतम्। वुत्तञ्हेतं ‘‘अनुजानामि, भिक्खवे, आयामतो अट्ठङ्गुलं सुगतङ्गुलेन चतुरङ्गुलवित्थतं पच्छिमं चीवरं विकप्पेतु’’न्ति (महाव॰ ३५८)। यं पन वुत्तं ‘‘अधिट्ठितविकप्पितेसु अपरियापन्नत्ता’’ति, एत्थ ‘‘अनुजानामि, भिक्खवे, तिचीवरं अधिट्ठातुं न विकप्पेतुं, वस्सिकसाटिकं वस्सानं चतुमासं अधिट्ठातुं ततो परं विकप्पेतुं, निसीदनं अधिट्ठातुं न विकप्पेतुं पच्चत्थरणं अधिट्ठातुं न विकप्पेतुं, कण्डुप्पटिच्छादिं याव आबाधा अधिट्ठातुं ततो परं विकप्पेतुं, मुखपुञ्छनचोळकं अधिट्ठातुं न विकप्पेतुं, परिक्खारचोळं अधिट्ठातुं न विकप्पेतु’’न्ति (महाव॰ ३५८) इमिना नयेन अधिट्ठातब्बविकप्पेतब्बता जानितब्बा। तत्थ तिचीवरं अधिट्ठहन्तेन रजित्वा कप्पबिन्दुं दत्वा पमाणयुत्तमेव अधिट्ठातब्बं, तस्स पमाणं उक्कट्ठपरिच्छेदेन सुगतचीवरतो ऊनकं वट्टति, लामकपरिच्छेदेन सङ्घाटिया ताव उत्तरासङ्गस्स च दीघतो मुट्ठिपञ्चकं, तिरियं मुट्ठित्तिकं, अन्तरवासको दीघतो मुट्ठिपञ्चको , तिरियं द्विहत्थोपि वट्टति। वुत्तप्पमाणतो पन अतिरेकञ्च ऊनकञ्च ‘‘परिक्खारचोळ’’न्ति अधिट्ठातब्बम्। तत्थ यस्मा ‘‘द्वे चीवरस्स अधिट्ठानानि कायेन वा अधिट्ठेति, वाचाय वा अधिट्ठेती’’ति वुत्तं, तस्मा पुराणसङ्घाटिं ‘‘इमं सङ्घाटिं पच्चुद्धरामी’’ति पच्चुद्धरित्वा नवं हत्थेन गहेत्वा ‘‘इमं सङ्घाटिं अधिट्ठामी’’ति चित्तेन आभोगं कत्वा कायविकारं करोन्तेन कायेन वा अधिट्ठातब्बा, वचीभेदं कत्वा वाचाय वा अधिट्ठातब्बा। तत्र दुविधं अधिट्ठानं – सचे हत्थपासे होति, ‘‘इमं सङ्घाटिं अधिट्ठामी’’ति वाचा भिन्दितब्बा। अथ अन्तोगब्भादीसु सामन्तविहारे वा होति, ठपितट्ठानं सल्लक्खेत्वा ‘‘एतं सङ्घाटिं अधिट्ठामी’’ति वाचा भिन्दितब्बा। एस नयो उत्तरासङ्गे च अन्तरवासके च। नाममत्तमेव हि विसेसो। तस्मा सब्बानि सङ्घाटिं उत्तरासङ्गं अन्तरवासकन्ति एवं अत्तनो अत्तनो नामेनेव अधिट्ठातब्बानि। सचे अधिट्ठहित्वा ठपितवत्थेहि सङ्घाटिआदीनि करोति, निट्ठिते रजने च कप्पे च ‘‘इमं पच्चुद्धरामी’’ति पच्चुद्धरित्वा पुन अधिट्ठातब्बानि। इदञ्च पन तिचीवरं सुखपरिभोगत्थं परिक्खारचोळं अधिट्ठातुम्पि वट्टति।&lt;br&gt;&#xA;वस्सिकसाटिका अनतिरित्तपमाणा नामं गहेत्वा वुत्तनयेनेव चत्तारो वस्सिके मासे अधिट्ठातब्बा, ततो परं पच्चुद्धरित्वा विकप्पेतब्बा, वण्णभेदमत्तरत्तापि चेसा वट्टति, द्वे पन न वट्टन्ति। निसीदनं वुत्तनयेन अधिट्ठातब्बमेव, तञ्च खो पमाणयुत्तं एकमेव, द्वे न वट्टन्ति। पच्चत्थरणम्पि अधिट्ठातब्बमेव, तं पन महन्तम्पि एकम्पि बहूनिपि वट्टन्ति, नीलम्पि पीतकम्पि सदसम्पि पुप्फदसम्पीति सब्बप्पकारम्पि वट्टति। कण्डुप्पटिच्छादि याव आबाधो अत्थि, ताव पमाणिका अधिट्ठातब्बा, आबाधे वूपसन्ते पच्चुद्धरित्वा विकप्पेतब्बा, सा एकाव वट्टति। मुखपुञ्छनचोळं अधिट्ठातब्बमेव, तं पन एकम्पि बहूनिपि महन्तम्पि वट्टतियेव। परिक्खारचोळे गणना नत्थि, यत्तकं इच्छति, तत्तकं अधिट्ठातब्बमेव। थविकापि परिस्सावनम्पि विकप्पनुपगं पच्छिमपमाणं ‘‘परिक्खारचोळ’’न्ति अधिट्ठातब्बमेव, बहूनिपि एकतो कत्वा ‘‘इमानि चीवरानि परिक्खारचोळानि अधिट्ठामी’’तिआदिना नयेन अधिट्ठातुं वट्टतियेव। मञ्चभिसि पीठभिसि बिब्बोहनं पावारो कोजवोति एतेसु पन सेनासनपरिक्खारत्थाय दिन्नपच्चत्थरणे च अधिट्ठानकिच्चं नत्थियेव। सब्बञ्च पनेतं वुत्तप्पकारेन अधिट्ठितचीवरं अञ्ञस्स दानेन, अच्छिन्दित्वा गहणेन, विस्सासग्गाहेन, हीनायावत्तनेन, सिक्खापच्चक्खानेन, कालङ्किरियाय, लिङ्गपरिवत्तनेन, पच्चुद्धरणेनाति इमेहि अट्ठहि कारणेहि अधिट्ठानं विजहति। तिचीवरं पन कनिट्ठङ्गुलिनखपिट्ठिप्पमाणेन छिद्देनापि विजहति, तञ्च खो विनिब्बेधेनेव। सचे हि छिद्दस्स अब्भन्तरे एकतन्तुपि अच्छिन्नो होति, रक्खतियेव। तत्थ सङ्घाटिया च उत्तरासङ्गस्स च दीघन्ततो विदत्थिप्पमाणस्स तिरियन्ततो अट्ठङ्गुलप्पमाणस्स पदेसस्स ओरतो छिद्दं अधिट्ठानं भिन्दति, अन्तरवासकेपि दीघन्ततो एतदेव पमाणं, तिरियन्तेन पन चतुरङ्गुलता वेदितब्बा। तिण्णन्नम्पि वुत्तोकासस्स परतो न भिन्दति, तस्मा छिद्दे जाते तिचीवरं अतिरेकचीवरट्ठाने तिट्ठति, सूचिकम्मं कत्वा पुन अधिट्ठातब्बम्। वस्सिकसाटिका वस्सानमासातिक्कमेनापि, कण्डुप्पटिच्छादि आबाधवूपसमेनापि अधिट्ठानं विजहति। तस्मा सा ततो परं विकप्पेतब्बा। विकप्पनलक्खणं पन सब्बचीवरानं विकप्पनसिक्खापदेयेव वण्णयिस्साम। केवलञ्हि इमस्मिं ओकासे यं एवं अनधिट्ठितं अविकप्पितञ्च, तं ‘‘अतिरेकचीवर’’न्ति वेदितब्बम्।&lt;br&gt;&#xA;तं अतिक्कामयतो निस्सग्गियं पाचित्तियन्ति तं यथावुत्तजातिप्पमाणं चीवरंदसाहपरमं कालं अतिक्कामयतो एत्थन्तरे यथा अतिरेकचीवरं न होति, तथा अक्रुब्बतो निस्सग्गियं पाचित्तियं, तञ्च चीवरं निस्सग्गियं होति, पाचित्तियं आपत्ति चस्स होतीति अत्थो। अथ वा निस्सज्जनं निस्सग्गियं, पुब्बभागे कत्तब्बस्स विनयकम्मस्सेतं नामं, निस्सग्गियमस्स अत्थीति निस्सग्गियमिच्चेव। किं तं? पाचित्तियम्। तं अतिक्कामयतो सह निस्सग्गियेन निस्सग्गियविनयकम्मं पाचित्तियं होतीति अयमेत्थ अत्थो। तञ्च पनेतं चीवरं यं दिवसं उप्पन्नं, तस्स यो अरुणो, सो उप्पन्नदिवसनिस्सितो, तस्मा चीवरुप्पाददिवसेन सद्धिं एकादसे अरुणुग्गमने दसाहातिक्कमितं होति, तं गहेत्वा सङ्घस्स वा गणस्स वा पुग्गलस्स वा निस्सज्जितब्बं, तत्रायं नयो – सङ्घस्स ताव एवं निस्सज्जितब्बं ‘‘इदं मे, भन्ते, चीवरं दसहातिक्कन्तं निस्सग्गियं, इमाहं सङ्घस्स निस्सज्जामी’’ति निस्सज्जित्वा ‘‘अहं, भन्ते, एकं निस्सग्गियं पाचित्तियं आपन्नो, तं पटिदेसेमी’’ति एवं आपत्ति देसेतब्बा। सचे द्वे होन्ति, ‘‘द्वे’’ति वत्तब्बं, सचे तदुत्तरि, ‘‘सम्बहुला’’ति वत्तब्बम्। निस्सज्जनेपि सचे द्वे वा बहूनि वा होन्ति, ‘‘इमानि मे, भन्ते, चीवरानि दसाहातिक्कन्तानि निस्सग्गियानि, इमानाहं सङ्घस्स निस्सज्जामी’’ति वत्तब्बं, पाळिं वत्तुं असक्कोन्तेन अञ्ञथापि वत्तब्बम्। ब्यत्तेन भिक्खुना पटिबलेन सङ्घो ञापेतब्बो ‘‘सुणातु मे, भन्ते, सङ्घो, अयं इत्थन्नामो भिक्खु आपत्तिं सरति विवरति उत्तानिं करोति देसेति, यदि सङ्घस्स पत्तकल्लं, अहं इत्थन्नामस्स भिक्खुनो आपत्तिं पटिग्गण्हेय्य’’न्ति (चूळव॰ २३९), इमिना लक्खणेन आपत्तिं पटिग्गण्हित्वा वत्तब्बो ‘‘पस्ससी’’ति, ‘‘आम पस्सामी’’ति, ‘‘आयतिं संवरेय्यासी’’ति, ‘‘साधु सुट्ठु संवरिस्सामी’’ति। द्वीसु पन सम्बहुलासु वा पुरिमनयेनेव वचनभेदो कातब्बो। देसिताय आपत्तिया ‘‘सुणातु मे, भन्ते, सङ्घो, इदं चीवरं इत्थन्नामस्स भिक्खुनो निस्सग्गियं सङ्घस्स निस्सट्ठं, यदि सङ्घस्स पत्तकल्लं , सङ्घो इमं चीवरं इत्थन्नामस्स भिक्खुनो ददेय्या’’ति (पारा॰ ४६४) एवं निस्सट्ठचीवरं दातब्बं, द्वीसु बहूसु वा वचनभेदो कातब्बो।&lt;br&gt;&#xA;गणस्स पन निस्सज्जन्तेन ‘‘इमाह’’न्ति वा ‘‘इमानि अह’’न्ति वा वत्वा ‘‘आयस्मन्तानं निस्सज्जामी’’ति वत्तब्बं, आपत्तिप्पटिग्गाहकेनापि ‘‘सुणन्तु मे आयस्मन्ता, अयं इत्थन्नामो भिक्खु आपत्तिं सरति…पे॰… देसेति, यदायस्मन्तानं पत्तकल्ल’’न्ति वत्तब्बं, चीवरदानेपि ‘‘सुणन्तु मे आयस्मन्ता, इदं चीवरं इत्थन्नामस्स भिक्खुनो निस्सग्गियं आयस्मन्तानं निस्सट्ठं, यदायस्मन्तानं पत्तकल्लं, आयस्मन्ता इमं चीवरं इत्थन्नामस्स भिक्खुनो ददेय्यु’’न्ति (पारा॰ ४६६) वत्तब्बं, सेसं पुरिमसदिसमेव। पुग्गलस्स पन निस्सज्जन्तेन ‘‘इमाह’’न्ति वा ‘‘इमानि अह’’न्ति वा वत्वा ‘‘आयस्मतो निस्सज्जामी’’ति वत्तब्बं, निस्सज्जित्वा ‘‘अहं, भन्ते, एकं निस्सग्गियं पाचित्तियं आपन्नो, तं पटिदेसेमी’’ति एवं आपत्ति देसेतब्बा। सचे पन नवकतरो होति, ‘‘आवुसो’’ति वत्तब्बं, तेनापि ‘‘पस्ससी’’ति वा ‘‘पस्सथा’’ति वा वुत्ते ‘‘आम, भन्ते’’ति वा ‘‘आम आवुसो’’ति वा वत्वा ‘‘पस्सामी’’ति वत्तब्बं, ततो ‘‘आयतिं संवरेय्यासी’’ति वा ‘‘संवरेय्याथा’’ति वा वुत्ते ‘‘साधु सुट्ठु संवरिस्सामी’’ति वत्तब्बम्। एवं देसिताय आपत्तिया ‘‘इमं चीवरं आयस्मतो दम्मी’’ति दातब्बं, द्वीसु तीसु वा पुब्बे वुत्तानुसारेनेव नयो वेदितब्बो। द्विन्नं पन यथा गणस्स, एवं निस्सज्जितब्बं, ततो आपत्तिप्पटिग्गहणञ्च निस्सट्ठचीवरदानञ्च तेसं अञ्ञतरेन यथा एकेन पुग्गलेन, तथा कातब्बं, इदं पन सब्बनिस्सग्गियेसु विधानम्। चीवरं पत्तो निसीदनन्ति वत्थुमत्तमेव हि नानं, परम्मुखं पन वत्थु ‘‘एत’’न्ति निस्सज्जितब्बम्। सचे बहूनि होन्ति, ‘‘एतानी’’ति वत्तब्बम्। निस्सट्ठदानेपि एसेव नयो। निस्सट्ठवत्थुं ‘‘दिन्नमिदं इमिना मय्ह’’न्ति सञ्ञाय न पटिदेन्तस्स दुक्कटं, तस्स सन्तकभावं ञत्वा लेसेन अच्छिन्दन्तो सामिकस्स धुरनिक्खेपेन भण्डं अग्घापेत्वा कारेतब्बोति।&lt;br&gt;&#xA;वेसालियं छब्बग्गिये भिक्खू आरब्भ अतिरेकचीवरधारणवत्थुस्मिं पञ्ञत्तं, ‘‘दसाहपरम’’न्ति अयमेत्थ अनुपञ्ञत्ति, साधारणपञ्ञत्ति, अनाणत्तिकं, अनिस्सज्जित्वा परिभुञ्जन्तस्स दुक्कटं, यथा च इध, एवं सब्बत्थ, तस्मा नं परतो न वक्खाम। दसाहं अनतिक्कन्तेपि अतिक्कन्तसञ्ञिनो वेमतिकस्स च दुक्कटम्। अतिक्कन्ते अनतिक्कन्तसञ्ञिनोपि वेमतिकस्सपि निस्सग्गियं पाचित्तियमेव, तथा अनधिट्ठिताविकप्पितअअस्सज्जितअनट्ठाविनट्ठअदड्ढाविलुत्तेसु अधिट्ठितादिसञ्ञिनो। अन्तोदसाहं अधिट्ठिते विकप्पिते विस्सज्जिते नट्ठे विनट्ठे दड्ढे अच्छिन्ने विस्सासेन गाहिते उम्मत्तकादीनञ्च अनापत्ति। आचारविपत्ति, यथा च इदं, एवं इतो परानिपि, उभतोपातिमोक्खेसुपि हि पाराजिकानि च सङ्घादिसेसा च सीलविपत्ति, सेसापत्तियो आचारविपत्ति, आजीवविपत्ति वा दिट्ठिविपत्ति वा काचि आपत्ति नाम नत्थि। आजीवविपत्तिपच्चया पन ठपेत्वा दुब्भासितं छ आपत्तिक्खन्धा पञ्ञत्ता, दिट्ठिविपत्तिपच्चया पाचित्तियदुक्कटवसेन द्वे आपत्तिक्खन्धा पञ्ञत्ताति, इदमेत्थ लक्खणं, इति विपत्तिकथा इधेव निट्ठिताति, न नं इतो परं विचारयिस्साम। जातिप्पमाणसम्पन्नस्स चीवरस्स अत्तनो सन्तकता, गणनुपगता, छिन्नपलिबोधभावो, अतिरेकचीवरता, दसाहातिक्कमोति इमानेत्थ पञ्च अङ्गानि। कथिनसमुट्ठानं, अकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन्ति।&lt;br&gt;&#xA;कथिनसिक्खापदवण्णना निट्ठिता।&lt;/p&gt;</description>
    </item>
    <item>
      <title>०८ पाचित्तियकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/08_pAchittiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/08_pAchittiyakaNDo/</guid>
      <description>&lt;p&gt;पाचित्तियकण्डो&lt;br&gt;&#xA;१. मुसावादवग्गो&lt;/p&gt;&#xA;&lt;h2 id=&#34;१-मसवदसकखपदवणणन&#34;&gt;१. मुसावादसिक्खापदवण्णना&lt;/h2&gt;&#xA;&lt;p&gt;पाचित्तियेसु मुसावादवग्गस्स पठमे सम्पजानमुसावादेति पुब्बेपि जानित्वा वचनक्खणेपि जानन्तस्सेव मुसावादभणने। भणनञ्च नाम इध अभूतस्स वा भूततं, भूतस्स वा अभूततं कत्वा कायेन वा वाचाय वा विञ्ञापनप्पयोगो, निमित्तत्थे चेतं भुम्मवचनम्। तस्मा यो सम्पजानमुसावादं वदति, तस्स तंनिमित्तं तंहेतु तप्पच्चया पाचित्तियं होतीति एवमेत्थ अञ्ञेसु च ईदिसेसु अत्थो वेदितब्बो।&lt;br&gt;&#xA;सावत्थियं हत्थकं सक्यपुत्तं आरब्भ अवजानित्वा पटिजाननादिवत्थुस्मिं पञ्ञत्तं, साधारणपञ्ञत्ति, अनाणत्तिकं, उत्तरिमनुस्सधम्मारोचनत्थं मुसा भणन्तस्स पाराजिकं, अमूलकेन पाराजिकेन अनुद्धंसनत्थं सङ्घादिसेसो, सङ्घादिसेसेन अनुद्धंसनत्थं पाचित्तियं, आचारविपत्तिया अनुद्धंसनत्थं दुक्कटं, ‘‘यो ते विहारे वसी’’तिआदिना (पारा॰ २२०) परियायेन उत्तरिमनुस्सधम्मारोचनत्थं पटिविजानन्तस्स मुसा भणिते थुल्लच्चयं, अप्पटिविजानन्तस्स दुक्कटं, केवलं मुसा भणन्तस्स इध पाचित्तियम्। अनुपधारेत्वा सहसा भणन्तस्स, ‘‘अञ्ञं भणिस्सामी’’ति अञ्ञं भणन्तस्स, उम्मत्तकादीनञ्च अनापत्ति। विसंवादनपुरेक्खारता, विसंवादनचित्तेन यमत्थं वत्तुकामो, तस्स पुग्गलस्स विञ्ञापनपयोगो चाति इमानेत्थ द्वे अङ्गानि। समुट्ठानादीनि अदिन्नादानसदिसानीति।&lt;br&gt;&#xA;मुसावादसिक्खापदवण्णना निट्ठिता।&lt;/p&gt;</description>
    </item>
    <item>
      <title>०९ पाटिदेसनीयकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/09_pATidesanIyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/09_pATidesanIyakaNDo/</guid>
      <description>&lt;p&gt;पाटिदेसनीयकण्डो&lt;/p&gt;&#xA;&lt;h2 id=&#34;१-पठमपटदसनयसकखपदवणणन&#34;&gt;१. पठमपाटिदेसनीयसिक्खापदवण्णना&lt;/h2&gt;&#xA;&lt;p&gt;पाटिदेसनीयेसु पठमे अन्तरघरं पविट्ठायाति वचनतो सचे तस्सा अन्तरारामादीसु ठत्वापि ददमानाय हत्थतो सयं रथियाब्यूहसिङ्घाटकघरानं अञ्ञतरस्मिं ठितोपि गण्हाति, दोसो नत्थि। तस्सा पन रथियादीसु ठत्वा ददमानाय, रथियादीसु वा, अन्तरारामादीसु वा ठत्वापि यंकिञ्चि आमिसं अज्झोहरणत्थाय गण्हतो पटिग्गहणे दुक्कटं, अज्झोहारे अज्झोहारे पाटिदेसनीयम्। तस्स देसेतब्बाकारो गारय्हं आवुसोतिआदिना नयेन सिक्खापदे दस्सितोयेव।&lt;br&gt;&#xA;सावत्थियं अञ्ञतरं भिक्खुं आरब्भ अञ्ञातिकाय भिक्खुनिया अन्तरघरं पविट्ठाय हत्थतो आमिसं पटिग्गहणवत्थुस्मिं पञ्ञत्तं, असाधारणपञ्ञत्ति, अनाणत्तिकं, यथा चेतं, तथा सेसानिपि, तिकपाटिदेसनीयं, यामकालिकादीसु पटिग्गहणेपि अज्झोहरणेपि दुक्कटं, एकतोउपसम्पन्नाय यावकालिकेपि तथेव, ञातिकाय अञ्ञातिकसञ्ञिवेमतिकानम्पि एसेव नयो। ञातिकसञ्ञिनो पन, ञातिकाय वा दापेन्तिया, उपनिक्खिपित्वा वा ददमानाय, या च अन्तरारामभिक्खुनुपस्सयतित्थियसेय्यपटिक्कमनेसु ठत्वा गामतो बहि नीहरित्वा, यामकालिकादीनि वा ‘‘सति पच्चये परिभुञ्जा’’ति देति, तस्स, सिक्खमानसामणेरीनञ्च हत्थतो गहेत्वा परिभुञ्जन्तस्स, उम्मत्तकादीनञ्च अनापत्ति। परिपुण्णूपसम्पन्नता, अञ्ञातिकता, अन्तरघरे ठिताय हत्थतो सहत्था पटिग्गहणं, यावकालिकता, अज्झोहरणन्ति इमानेत्थ पञ्च अङ्गानि। समुट्ठानादीनि एळकलोमसदिसानीति।&lt;br&gt;&#xA;पठमपाटिदेसनीयसिक्खापदवण्णना निट्ठिता।&lt;/p&gt;</description>
    </item>
    <item>
      <title>१० सेखियकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/10_sekhiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/10_sekhiyakaNDo/</guid>
      <description>&lt;p&gt;सेखियकण्डो&lt;/p&gt;&#xA;&lt;h2 id=&#34;१-परमणडलसकखपदवणणन&#34;&gt;१. परिमण्डलसिक्खापदवण्णना&lt;/h2&gt;&#xA;&lt;p&gt;सेखियेसु पठमे परिमण्डलन्ति समन्ततो मण्डलम्। सिक्खा करणीयाति ‘‘एवं निवासेस्सामी’’ति आरामेपि अन्तरघरेपि सब्बत्थ सिक्खा कातब्बा, एत्थ च यस्मा वत्तक्खन्धके वुत्तवत्तानिपि सिक्खितब्बत्ता सेखियानेव होन्ति, तस्मा पाराजिकादीसु विय परिच्छेदो न कतो। चारित्तविनयदस्सनत्थञ्च ‘‘यो पन भिक्खु ओलम्बेन्तो निवासेय्य, दुक्कट’’न्ति एवं आपत्तिनामेन अवत्वा ‘‘सिक्खा करणीया’’ति एवं सब्बसिक्खापदेसु पाळि आरोपिता, पदभाजने (पाचि॰ ५७६) पन ‘‘आपत्ति दुक्कटस्सा’’ति वुत्तत्ता सब्बत्थ अनादरियकरणे दुक्कटं वेदितब्बम्।&lt;br&gt;&#xA;इदानि परिमण्डलन्ति एत्थ नाभिमण्डलं पटिच्छादेत्वा जाणुमण्डलस्स हेट्ठा जङ्घट्ठिकतो पट्ठाय अट्ठङ्गुलमत्तं निवासनं ओतारेत्वा निवासेन्तेन परिमण्डलं निवत्थं नाम होति, एवं अनिवासेत्वा अनादरियेन पुरतो वा पच्छतो वा ओलम्बेत्वा निवासेन्तस्स दुक्कटम्। न केवलञ्च तस्सेव, ये चञ्ञे ‘‘तेन खो पन समयेन छब्बग्गिया गिहिनिवत्थं निवासेन्ति, हत्थिसोण्डकं मच्छवालकं चतुक्कण्णकं तालवण्टकं सतवलिकं निवासेन्ति, संवल्लियं निवासेन्ती’’ति खन्धके (चूळव॰ २८०) निवासनदोसा वुत्ता, तथा निवासेन्तस्सपि दुक्कटमेव।&lt;br&gt;&#xA;तत्थ हत्थिसोण्डकं नाम नाभिमूलतो हत्थिसोण्डसण्ठानं ओलम्बकं कत्वा निवत्थं चोळिकइत्थीनं निवासनं विय। मच्छवालकं नाम एकतोदसन्तं एकतो पासन्तं ओलम्बेत्वा निवत्थम्। चतुक्कण्णकं नाम उपरि द्वे, हेट्ठतो द्वेति एवं चत्तारो कण्णे दस्सेत्वा निवत्थम्। तालवण्टकं नाम तालवण्टाकारेन साटकं ओलम्बेत्वा निवत्थम्। सतवलिकं नाम दीघसाटकं अनेकक्खत्तुं ओभुजित्वा ओवट्टिकं करोन्तेन निवत्थं, वामदक्खिणपस्सेसु वा निरन्तरं वलियो दस्सेत्वा निवत्थम्। सचे पन जाणुतो पट्ठाय एका वा द्वे वा वलियो पञ्ञायन्ति, वट्टति। संवल्लियन्ति मल्लकम्मकारादीहि विय कच्छं बन्धित्वा निवत्थम्। एवं निवासेतुं गिलानस्सापि मग्गप्पटिपन्नस्सापि न वट्टति। यम्पि मग्गं गच्छन्ता एकं वा द्वे वा कण्णे उक्खिपित्वा अन्तरवासकस्स उपरि लग्गन्ति, अन्तो वा एकं कासावं तथा निवासेत्वा बहि अपरं निवासेन्ति, सब्बं न वट्टति।&lt;br&gt;&#xA;गिलानो पन अन्तोकासावस्स ओवट्टिकं दस्सेत्वा अपरं उपरि निवासेतुं लभति, अगिलानेन द्वे निवासेन्तेन सगुणं कत्वा निवासेतब्बानि। इति इमं खन्धके पटिक्खित्तञ्च ओलम्बकञ्च सब्बं विवज्जेत्वा वुत्तलक्खणसम्पन्नं निब्बिकारं परिमण्डलं निवासेतब्बं, तथा अनिवासेत्वा यंकिञ्चि विकारं करोन्तस्स दुक्कटम्।&lt;br&gt;&#xA;‘‘निदानं पुग्गलं वत्थु’’न्तिआदिके (कङ्खा॰ अट्ठ॰ पठमपाराजिकवण्णना ) पन विनिच्छये सुरुसुरुकारकं कोसम्बियं पञ्ञत्तं, सामिसेन हत्थेन पानीयथालकससित्थकपत्तधोवनपटिसंयुत्तद्वयं भग्गेसु सम्बहुले भिक्खू आरब्भ, सेसानि सब्बानेव सावत्थियं छब्बग्गिये आरब्भ ओलम्बेत्वा निवासनादिवत्थुस्मिं पञ्ञत्तानि। सूपोदनविञ्ञत्तियं धम्मदेसनादीसु च गिलानवसेन एका अनुपञ्ञत्ति, सब्बानि साधारणपञ्ञत्तियो, अनाणत्तिकानि, सब्बेसु दुक्कटमेव, अञ्ञो आपत्तिभेदो नत्थि, विपत्तिविचारणा वुत्तायेव, समुट्ठानादीनि सब्बेसं अवसाने दस्सयिस्साम। अनापत्तिमत्तं पन अङ्गञ्च सब्बत्थ वत्तब्बं, तयिदं वुच्चति। इमस्मिं ताव सिक्खापदे असञ्चिच्च, अस्सतिया, अजानन्तस्स, गिलानस्स, आपदासु, उम्मत्तकादीनञ्च अनापत्ति।&lt;br&gt;&#xA;तत्थ असञ्चिच्चाति ‘‘अपरिमण्डलं निवासेस्सामी’’ति एवं असञ्चिच्च, अथ खो ‘‘परिमण्डलंयेव निवासेस्सामी’’ति विरज्झित्वा अपरिमण्डलं निवासेन्तस्स अनापत्ति। अस्सतियाति अञ्ञाविहितस्सापि तथा निवासेन्तस्स अनापत्ति। अजानन्तस्साति परिमण्डलं निवासेतुं अजानन्तस्स अनापत्ति, अपिच निवासनवत्तं उग्गहेतब्बम्। यो पन सुक्खजङ्घो वा होति महापिण्डिकमंसो वा, तस्स सारुप्पत्थाय अट्ठङ्गुलाधिकम्पि ओतारेत्वा निवासेतुं वट्टति। गिलानस्साति यस्स जङ्घाय वा पादे वा वणो होति, तस्स उक्खिपित्वा वा ओतारेत्वा वा निवासेतुं वट्टति। आपदासूति वाळा वा चोरा वा अनुबन्धन्ति, एवरूपासु आपदासु अनापत्ति । उम्मत्तकादयो वुत्तनया एव। अनादरियं, अनापत्तिकारणाभावो, अपरिमण्डलनिवासनन्ति इमानेत्थ तीणि अङ्गानि। यथा चेत्थ, एवं सब्बत्थ पुरिमानि द्वे तत्थ तत्थ वुत्तप्पटिपक्खकरणञ्चाति तीणियेव होन्ति, तस्मा इतो परं तानिपि अवत्वा अनापत्तिमत्तमेव वक्खामाति।&lt;/p&gt;</description>
    </item>
    <item>
      <title>११ भिक्खुनीपातिमोक्खवण्णना</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/11_bhikkhunIpAtimokkhavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/11_bhikkhunIpAtimokkhavaNNanA/</guid>
      <description>&lt;p&gt;भिक्खुनीपातिमोक्खवण्णना&lt;/p&gt;</description>
    </item>
    <item>
      <title>१२ पाराजिककण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/12_pArAjikakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/12_pArAjikakaNDo/</guid>
      <description>&lt;p&gt;पाराजिककण्डो&lt;br&gt;&#xA;भिक्खुनीनं हितत्थाय, पातिमोक्खं पकासयि।&lt;br&gt;&#xA;यं नाथो, तस्स दानेसो, सम्पत्तो वण्णनाक्कमो॥&lt;br&gt;&#xA;साधारणपाराजिकम्&lt;/p&gt;&#xA;&lt;h2 id=&#34;१प४-मथनधममसकखपदवणणन&#34;&gt;१…पे॰…४. मेथुनधम्मसिक्खापदवण्णना&lt;/h2&gt;&#xA;&lt;p&gt;तत्थ सुणातु मेतिआदीनं भिक्खुपातिमोक्खवण्णनायं वुत्तनयेनेव अत्थो वेदितब्बो। केवलञ्हि, भन्ते, अय्येतिआदिवसेन तस्मिञ्च इध च अभिलापमत्तमेव लिङ्गभेदमत्तञ्च विसेसो । यस्मा च भिक्खुनिया सिक्खापच्चक्खानं नाम नत्थि, तस्मा भिक्खुनीनं ‘‘सिक्खासाजीवसमापन्ना सिक्खं अपच्चक्खाय दुब्बल्यं अनाविकत्वा’’ति अवत्वा या पन भिक्खुनी छन्दसो मेथुनं धम्मं पटिसेवेय्याति वुत्तम्। तत्थ छन्दसोति मेथुनरागप्पटिसंयुत्तेन छन्देन चेव रुचिया च। छन्दे पन असति बलक्कारेन पधंसिताय अनापत्ति, तस्मा या परिपुण्णूपसम्पदा भिक्खुनी मनुस्सामनुस्सतिरच्छानजातीसु पुरिसउभतोब्यञ्जनकपण्डकानं यस्स कस्सचि सजीवस्स वा निज्जीवस्स वा सन्थतस्स वा असन्थतस्स वा अक्खायितस्स वा येभुय्येन अक्खायितस्स वा अङ्गजातस्स अत्तनो वच्चमग्गपस्सावमग्गमुखेसु तीसु यत्थकत्थचि सन्थते वा असन्थते वा पकतिवातेन असंफुट्ठे अल्लोकासे अन्तमसो तिलफलमत्तम्पि पदेसं छन्दसो पवेसेति, परेन वा पवेसियमाना पवेसनपविट्ठट्ठितउद्धरणेसु यंकिञ्चि सादियति, अयं पाराजिका होति। सेसमेत्थ इतो परेसु च साधारणसिक्खापदेसु वुत्तनयानुसारेनेव वेदितब्बम्।&lt;br&gt;&#xA;असाधारणपाराजिकम्&lt;/p&gt;</description>
    </item>
    <item>
      <title>१३ सङ्घादिसेसकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/13_sanghAdisesakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/13_sanghAdisesakaNDo/</guid>
      <description>&lt;p&gt;सङ्घादिसेसकण्डो&lt;/p&gt;&#xA;&lt;h2 id=&#34;१-उससयवदकसकखपदवणणन&#34;&gt;१. उस्सयवादिकासिक्खापदवण्णना&lt;/h2&gt;&#xA;&lt;p&gt;सङ्घादिसेसेसु पठमे उस्सयवादिकाति मानुस्सयवसेन कोधुस्सयवसेन अड्डकरणत्थाय विनिच्छयमहामत्तानं सन्तिके विवदमाना। गहपतिना वातिआदीहि ठपेत्वा पञ्च सहधम्मिके अवसेसा गहट्ठपब्बजिता सङ्गहिता। अयं भिक्खुनी पठमापत्तिकन्ति आदिम्हि पठमं आपत्ति एतस्साति पठमापत्तिको, वीतिक्कमक्खणेयेव आपज्जितब्बोति अत्थो, तं पठमापत्तिकम्। आपन्नाति अड्डपरियोसाने आपन्ना। भिक्खुनिं सङ्घतो निस्सारेतीति निस्सारणीयो, तं निस्सारणीयम्। सङ्घादिसेसन्ति एवंनामकम्।&lt;br&gt;&#xA;सावत्थियं थुल्लनन्दं आरब्भ उस्सयवादिकवत्थुस्मिं पञ्ञत्तं, साणत्तिकं, ‘‘अड्डं करिस्सामी’’ति यंकिञ्चि दुतियिकं वा सक्खिं वा सहायं वा परियेसन्तिया परियेसने दुक्कटं, यत्थ ठिताय ‘‘अड्डं कातुं गच्छामी’’ति चित्तं उप्पज्जति, ततो पट्ठाय गच्छन्तिया पदे पदे दुक्कटं, यत्थकत्थचि अन्तमसो भिक्खुनुपस्सयं आगतेपि वोहारिके दिस्वा अत्तनो कथं आरोचेन्तिया दुक्कटम्। इतरेन अत्तनो कथाय आरोचिताय भिक्खुनिया थुल्लच्चयं, पठमं इतरेन पच्छा भिक्खुनिया आरोचनेपि एसेव नयो। सचे पन भिक्खुनी तं वदति ‘‘मम च तव च कथं त्वंयेव आरोचेही’’ति, सो अत्तनो वा कथं पठमं आरोचेतु, तस्सा वा, पठमारोचने भिक्खुनिया दुक्कटं, दुतिये थुल्लच्चयं, तेन एवं वुत्ताय भिक्खुनिया आरोचनेपि एसेव नयो। सचे पन भिक्खुनी अञ्ञेन कथापेति, तत्रापि एसेव नयो। यथा वा तथा वा हि आरोचियमाने पठमारोचने भिक्खुनिया दुक्कटं, दुतिये थुल्लच्चयम्। उभिन्नं पन कथं सुत्वा वोहारिकेहि विनिच्छये कते अड्डपरियोसानं नाम होति, तस्मिं अड्डपरियोसाने भिक्खुनिया जयेपि पराजयेपि सङ्घादिसेसो।&lt;br&gt;&#xA;या पन पच्चत्थिकमनुस्सेहि दूतं वा पहिणित्वा, सयं वा आगन्त्वा ‘‘एहि, अय्ये’’ति आकड्ढियमाना गच्छति, या वा उपस्सये अञ्ञेहि कतं अनाचारं अनोदिस्स आचिक्खन्ती रक्खं याचति, याय च किञ्चि अवुत्ता वोहारिका अञ्ञतो सुत्वा सयमेव अड्डं परियोसापेन्ति, तस्सा, उम्मत्तिकादीनञ्च अनापत्ति। अञ्ञेहि अनाकड्ढिताय अड्डकरणं, अड्डपरियोसानन्ति इमानेत्थ द्वे अङ्गानि। समुट्ठानादीनि पठमकथिनसदिसानि, इदं पन किरियमेवाति।&lt;br&gt;&#xA;उस्सयवादिकासिक्खापदवण्णना निट्ठिता।&lt;/p&gt;</description>
    </item>
    <item>
      <title>१४ निस्सग्गियकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/14_nissaggiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/14_nissaggiyakaNDo/</guid>
      <description>&lt;p&gt;निस्सग्गियकण्डो&lt;/p&gt;&#xA;&lt;h2 id=&#34;१-पततसननचयसकखपदवणणन&#34;&gt;१. पत्तसन्निचयसिक्खापदवण्णना&lt;/h2&gt;&#xA;&lt;p&gt;निस्सग्गियेसु आदिवग्गस्स ताव पठमे पत्तसन्निचयं करेय्याति पत्तसन्निधिं करेय्य, एकाहं अनधिट्ठहित्वा वा अविकप्पेत्वा वा अधिट्ठानुपगं पत्तं ठपेय्याति अत्थो।&lt;br&gt;&#xA;सावत्थियं छब्बग्गिया भिक्खुनियो आरब्भ पत्तसन्निचयवत्थुस्मिं पञ्ञत्तं, सेसकथामग्गो भिक्खुपातिमोक्खवण्णनायं वुत्तनयेनेव वेदितब्बो, तत्र हि दसाहातिक्कमे आपत्ति, इध एकाहातिक्कमेति एत्तकमेव तस्स च इमस्स च नानाकरणं, सेसं तादिसमेवाति।&lt;br&gt;&#xA;पत्तसन्निचयसिक्खापदवण्णना निट्ठिता।&lt;/p&gt;&#xA;&lt;h2 id=&#34;२-अकलचवरसकखपदवणणन&#34;&gt;२. अकालचीवरसिक्खापदवण्णना&lt;/h2&gt;&#xA;&lt;p&gt;दुतिये अकालचीवरन्ति अत्थते कथिने कथिनमासेहि, अनत्थते चीवरमासतो अञ्ञस्मिं काले उप्पन्नं, यं वा पन कालेपि आदिस्स दिन्नम्। आदिस्स दिन्नं नाम ‘‘सम्पत्ता भाजेन्तू’’ति वत्वा वा, ‘‘इदं गणस्स, इदं तुम्हाकं दम्मी’’ति वत्वा वा, दातुकामताय पादमूले ठपेत्वा वा दिन्नम्। इच्चेतं अकालचीवरं ‘‘कालचीवर’’न्ति अधिट्ठहित्वा भाजापेन्तिया पयोगे दुक्कटं, यं अत्तना लद्धं, तं निस्सग्गियं होति। निस्सट्ठं पटिलभित्वापि यथादानेयेव उपनेतब्बं, अञ्ञस्मिम्पि एवरूपे सिक्खापदे एसेव नयो।&lt;br&gt;&#xA;सावत्थियं थुल्लनन्दं आरब्भ अकालचीवरं ‘‘कालचीवर’’न्ति अधिट्ठहित्वा भाजनवत्थुस्मिं पञ्ञत्तं, अकालचीवरे वेमतिकाय, कालचीवरे अकालचीवरसञ्ञाय चेव वेमतिकाय च दुक्कटम्। उभोसु कालचीवरसञ्ञाय, उम्मत्तिकादीनञ्च अनापत्ति। अकालचीवरता, तथासञ्ञिता, ‘‘कालचीवर’’न्ति अधिट्ठाय लेसेन भाजापनं, पटिलाभोति इमानेत्थ चत्तारि अङ्गानि। समुट्ठानादीनि अदिन्नादानसदिसानीति।&lt;br&gt;&#xA;अकालचीवरसिक्खापदवण्णना निट्ठिता।&lt;/p&gt;</description>
    </item>
    <item>
      <title>१५ पाचित्तियकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/15_pAchittiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/15_pAchittiyakaNDo/</guid>
      <description>&lt;p&gt;पाचित्तियकण्डो&lt;br&gt;&#xA;१. लसुणवग्गो&lt;/p&gt;&#xA;&lt;h2 id=&#34;१-लसणसकखपदवणणन&#34;&gt;१. लसुणसिक्खापदवण्णना&lt;/h2&gt;&#xA;&lt;p&gt;पाचित्तियेसु लसुणवग्गस्स ताव पठमे लसुणन्ति मगधरट्ठे जातं आमकं भण्डिकलसुणमेव, न एकद्वितिमिञ्जकम्। तञ्हि ‘‘खादिस्सामी’’ति पटिग्गण्हन्तिया दुक्कटं, अज्झोहारे अज्झोहारे पाचित्तियम्।&lt;br&gt;&#xA;सावत्थियं थुल्लनन्दं आरब्भ लसुणं हरापनवत्थुस्मिं पञ्ञत्तं, तिकपाचित्तियं, अलसुणे द्विकदुक्कटम्। तस्मिं पन अलसुणसञ्ञाय, पलण्डुके, भञ्जनके, हरितके, चापलसुणे, सूपसम्पाके, मंससम्पाके, तेलसम्पाके, साळवे, उत्तरिभङ्गे, उम्मत्तिकादीनञ्च अनापत्ति। आमकलसुणञ्चेव, अज्झोहरणञ्चाति इमानेत्थ द्वे अङ्गानि। समुट्ठानादीनि एळकलोमसदिसानीति।&lt;br&gt;&#xA;लसुणसिक्खापदवण्णना निट्ठिता।&lt;/p&gt;&#xA;&lt;h2 id=&#34;२-समबधलमसकखपदवणणन&#34;&gt;२. सम्बाधलोमसिक्खापदवण्णना&lt;/h2&gt;&#xA;&lt;p&gt;दुतिये सम्बाधेति पटिच्छन्नोकासे, उपकच्छकेसु च मुत्तकरणे चाति अत्थो। संहरापेय्याति एत्थ खुरसण्डासकत्तरिआदीसु येन केनचि संहरापेन्तिया पयोगगणनाय पाचित्तियं, न लोमगणनाय।&lt;br&gt;&#xA;सावत्थियं छब्बग्गिया भिक्खुनियो आरब्भ सम्बाधे लोमं संहरापनवत्थुस्मिं पञ्ञत्तं, अत्तनो अत्थाय अञ्ञं आणापेन्तिया साणत्तिकं, आपत्तिभेदोनत्थि। आबाधपच्चया, उम्मत्तिकादीनञ्च अनापत्ति। आबाधाभावो, सम्बाधे लोमसंहरणन्ति इमानेत्थ द्वे अङ्गानि। समुट्ठानादीनि भिक्खुनिया सद्धिं एकद्धानमग्गगमनसिक्खापदसदिसानीति।&lt;br&gt;&#xA;सम्बाधलोमसिक्खापदवण्णना निट्ठिता।&lt;/p&gt;</description>
    </item>
    <item>
      <title>१६ पाटिदेसनीयकण्डो</title>
      <link>https://vishvAsa.github.io/pALi/03_TIkA/01_vinayapiTaka/04_dvemAtikApALi/16_pATidesanIyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/04_dvemAtikApALi/16_pATidesanIyakaNDo/</guid>
      <description>&lt;p&gt;पाटिदेसनीयकण्डो&lt;/p&gt;&#xA;&lt;h2 id=&#34;१-सपपवञञपनसकखपदवणणन&#34;&gt;१. सप्पिविञ्ञापनसिक्खापदवण्णना&lt;/h2&gt;&#xA;&lt;p&gt;पाटिदेसनीयेसु पठमे सप्पिन्ति पुब्बे वुत्तविनिच्छयं पाळिआगतं (पाचि॰ १२३०) गोसप्पिआदिमेव। विञ्ञापेत्वा भुञ्जेय्याति एत्थ ‘‘विञ्ञत्तिया पटिलद्धं भुञ्जिस्सामी’’ति गहणे दुक्कटं, गहितस्स अज्झोहारे अज्झोहारे पाटिदेसनीयम्।&lt;br&gt;&#xA;सावत्थियं छब्बग्गिया भिक्खुनियो आरब्भ सप्पिं विञ्ञापेत्वा भुञ्जनवत्थुस्मिं पञ्ञत्तं, ‘‘अगिलाना’’ति अयमेत्थ अनुपञ्ञत्ति, तिकपाटिदेसनीयं, गिलानाय द्विकदुक्कटम्। या पन गिलाना गिलानसञ्ञा, गिलानकाले वा विञ्ञापेत्वा पच्छा अगिलाना हुत्वा भुञ्जति, गिलानाय वा सेसकं, ञातकप्पवारितट्ठानतो वा विञ्ञत्तं, अञ्ञस्स वा अत्थाय, अत्तनो वा धनेन गहितं भुञ्जति, तस्सा, उम्मत्तिकादीनञ्च अनापत्ति। वुत्तलक्खणसप्पिता, अनुञ्ञातकारणाभावो, विञ्ञत्ति, अज्झोहारोति इमानेत्थ चत्तारि अङ्गानि। समुट्ठानादीनि अद्धानसदिसानीति।&lt;br&gt;&#xA;सप्पिविञ्ञापनसिक्खापदवण्णना निट्ठिता।&lt;/p&gt;</description>
    </item>
  </channel>
</rss>
