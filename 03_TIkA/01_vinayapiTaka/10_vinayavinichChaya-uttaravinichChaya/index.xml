<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१० विनयविनिच्छय-उत्तरविनिच्छय on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/</link>
    <description>Recent content in &#43;१० विनयविनिच्छय-उत्तरविनिच्छय on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/index.xml" rel="self" type="application/rss+xml" />
    <item>
      <title>० विनयविनिच्छयो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/0_vinayavinichChayo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/0_vinayavinichChayo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विनयविनिच्छयो&lt;br&gt;&#xA;गन्थारम्भकथा&lt;br&gt;&#xA;१.&lt;br&gt;&#xA;वन्दित्वा सिरसा सेट्ठं, बुद्धमप्पटिपुग्गलम्।&lt;br&gt;&#xA;भवाभावकरं धम्मं, गणञ्चेव निरङ्गणं॥&lt;br&gt;&#xA;२.&lt;br&gt;&#xA;भिक्खूनं भिक्खुनीनञ्च, हितत्थाय समाहितो।&lt;br&gt;&#xA;पवक्खामि समासेन, विनयस्सविनिच्छयं॥&lt;br&gt;&#xA;३.&lt;br&gt;&#xA;अनाकुलमसंकिण्णं, मधुरत्थपदक्कमम्।&lt;br&gt;&#xA;पटुभावकरं एतं, परमं विनयक्कमे॥&lt;br&gt;&#xA;४.&lt;br&gt;&#xA;अपारं ओतरन्तानं, सारं विनयसागरम्।&lt;br&gt;&#xA;भिक्खूनं भिक्खुनीनञ्च, नावाभूतं मनोरमं॥&lt;br&gt;&#xA;५.&lt;br&gt;&#xA;तस्मा विनयनूपायं, विनयस्सविनिच्छयम्।&lt;br&gt;&#xA;अविक्खित्तेन चित्तेन, वदतो मे निबोधथ॥&lt;/p&gt;</description>
    </item>
    <item>
      <title>१ भिक्खुविभङ्गो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/1_bhikkhuvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/1_bhikkhuvibhango/</guid>
      <description>&lt;p&gt;भिक्खुविभङ्गो&lt;br&gt;&#xA;पाराजिककथा&lt;/p&gt;&#xA;&lt;h2 id=&#34;पठमपरजककथ&#34;&gt;पठमपाराजिककथा&lt;/h2&gt;&#xA;&lt;p&gt;६.&lt;br&gt;&#xA;तिविधे तिलमत्तम्पि, मग्गे सेवनचेतनो।&lt;br&gt;&#xA;अङ्गजातं पवेसेन्तो, अल्लोकासे पराजितो॥&lt;br&gt;&#xA;७.&lt;br&gt;&#xA;पवेसनं पविट्ठं वा, ठितमुद्धरणम्पि वा।&lt;br&gt;&#xA;ससिक्खो सादियन्तो सो, ठपेत्वा किरियं चुतो॥&lt;br&gt;&#xA;८.&lt;br&gt;&#xA;सन्थतेनङ्गजातेन, सन्थतं वा असन्थतम्।&lt;br&gt;&#xA;मग्गं पन पवेसेन्तो, तथेवासन्थतेन च॥&lt;br&gt;&#xA;९.&lt;br&gt;&#xA;उपादिन्नेनुपादिन्ने, अनुपादिन्नकेन वा।&lt;br&gt;&#xA;घट्टिते अनुपादिन्ने, सचे सादियतेत्थ सो॥&lt;br&gt;&#xA;१०.&lt;br&gt;&#xA;होति पाराजिकक्खेत्ते, पविट्ठे तु पराजितो।&lt;br&gt;&#xA;खेत्ते थुल्लच्चयं तस्स, दुक्कटञ्च विनिद्दिसे॥&lt;br&gt;&#xA;११.&lt;br&gt;&#xA;मते अक्खायिते चापि, येभुय्यक्खायितेपि च।&lt;br&gt;&#xA;मेथुनं पटिसेवन्तो, होति पाराजिको नरो॥&lt;br&gt;&#xA;१२.&lt;br&gt;&#xA;येभुय्यक्खायिते चापि, उपड्ढक्खायितेपि च।&lt;br&gt;&#xA;होति थुल्लच्चयापत्ति, सेसे आपत्ति दुक्कटं॥&lt;br&gt;&#xA;१३.&lt;br&gt;&#xA;निमित्तमत्तं सेसेत्वा, खायितेपि सरीरके।&lt;br&gt;&#xA;निमित्ते मेथुनं तस्मिं, सेवतोपि पराजयो॥&lt;br&gt;&#xA;१४.&lt;br&gt;&#xA;उद्धुमातादिसम्पत्ते, सब्बत्थापि च दुक्कटम्।&lt;br&gt;&#xA;खायिताक्खायितं नाम, सब्बं मतसरीरके॥&lt;br&gt;&#xA;१५.&lt;br&gt;&#xA;छिन्दित्वा पन तच्छेत्वा, निमित्तुप्पाटिते पन।&lt;br&gt;&#xA;वणसङ्खेपतो तस्मिं, सेवं थुल्लच्चयं फुसे॥&lt;br&gt;&#xA;१६.&lt;br&gt;&#xA;ततो मेथुनरागेन, पतिताय निमित्ततो।&lt;br&gt;&#xA;तायं उपक्कमन्तस्स, दुक्कटं मंसपेसियं॥&lt;br&gt;&#xA;१७.&lt;br&gt;&#xA;नखपिट्ठिप्पमाणेपि, मंसे न्हारुम्हि वा सति।&lt;br&gt;&#xA;मेथुनं पटिसेवन्तो, जीवमाने पराजितो॥&lt;br&gt;&#xA;१८.&lt;br&gt;&#xA;कण्णच्छिद्दक्खिनासासु, वत्थिकोसे वणेसु वा।&lt;br&gt;&#xA;अङ्गजातं पवेसेन्तो, रागा थुल्लच्चयं फुसे॥&lt;br&gt;&#xA;१९.&lt;br&gt;&#xA;अवसेससरीरस्मिं, उपकच्छूरुकादिसु।&lt;br&gt;&#xA;वसा मेथुनरागस्स, सेवमानस्स दुक्कटं॥&lt;br&gt;&#xA;२०.&lt;br&gt;&#xA;अस्सगोमहिसादीनं, ओट्ठगद्रभदन्तिनम्।&lt;br&gt;&#xA;नासासु वत्थिकोसेसु, सेवं थुल्लच्चयं फुसे॥&lt;br&gt;&#xA;२१.&lt;br&gt;&#xA;तथा सब्बतिरच्छानं, अक्खिकण्णवणेसुपि।&lt;br&gt;&#xA;अवसेससरीरेसु, सेवमानस्स दुक्कटं॥&lt;br&gt;&#xA;२२.&lt;br&gt;&#xA;तेसं अल्लसरीरेसु, मतानं सेवतो पन।&lt;br&gt;&#xA;तिविधापि सियापत्ति, खेत्तस्मिं तिविधे सति॥&lt;br&gt;&#xA;२३.&lt;br&gt;&#xA;बहि मेथुनरागेन, निमित्तं इत्थिया पन।&lt;br&gt;&#xA;निमित्तेन छुपन्तस्स, तस्स थुल्लच्चयं सिया॥&lt;br&gt;&#xA;२४.&lt;br&gt;&#xA;कायसंसग्गरागेन, निमित्तेन मुखेन वा।&lt;br&gt;&#xA;निमित्तं इत्थिया तस्स, छुपतो गरुकं सिया॥&lt;br&gt;&#xA;२५.&lt;br&gt;&#xA;तथेवोभयरागेन, निमित्तं पुरिसस्सपि।&lt;br&gt;&#xA;निमित्तेन छुपन्तस्स, होति आपत्ति दुक्कटं॥&lt;br&gt;&#xA;२६.&lt;br&gt;&#xA;निमित्तेन निमित्तं तु, तिरच्छानगतित्थिया।&lt;br&gt;&#xA;थुल्लच्चयं छुपन्तस्स, होति मेथुनरागतो॥&lt;br&gt;&#xA;२७.&lt;br&gt;&#xA;कायसंसग्गरागेन, तिरच्छानगतित्थिया।&lt;br&gt;&#xA;निमित्तेन निमित्तस्स, छुपने दुक्कटं मतं॥&lt;br&gt;&#xA;२८.&lt;br&gt;&#xA;अङ्गजातं पवेसेत्वा, तमावट्टकते मुखे।&lt;br&gt;&#xA;तत्थाकासगतं कत्वा, नीहरन्तस्स दुक्कटं॥&lt;br&gt;&#xA;२९.&lt;br&gt;&#xA;तथा चतूहि पस्सेहि, इत्थिया हेट्ठिमत्तलम्।&lt;br&gt;&#xA;अछुपन्तं पवेसेत्वा, नीहरन्तस्स दुक्कटं॥&lt;br&gt;&#xA;३०.&lt;br&gt;&#xA;उप्पाटितोट्ठमंसेसु , बहि निक्खन्तकेसु वा।&lt;br&gt;&#xA;दन्तेसु वायमन्तस्स, तस्स थुल्लच्चयं सिया॥&lt;br&gt;&#xA;३१.&lt;br&gt;&#xA;अट्ठिसङ्घट्टनं कत्वा, मग्गे दुविधरागतो।&lt;br&gt;&#xA;सुक्के मुत्तेपि वामुत्ते, वायमन्तस्स दुक्कटं॥&lt;br&gt;&#xA;३२.&lt;br&gt;&#xA;इत्थिं मेथुनरागेन, आलिङ्गन्तस्स दुक्कटम्।&lt;br&gt;&#xA;हत्थग्गाहपरामास-चुम्बनादीस्वयं नयो॥&lt;br&gt;&#xA;३३.&lt;br&gt;&#xA;अपदे अहयो मच्छा, कपोता द्विपदेपि च।&lt;br&gt;&#xA;गोधा चतुप्पदे हेट्ठा, वत्थु पाराजिकस्सिमे॥&lt;br&gt;&#xA;३४.&lt;br&gt;&#xA;सेवेतुकामताचित्तं, मग्गे मग्गप्पवेसनम्।&lt;br&gt;&#xA;इदमङ्गद्वयं वुत्तं, पठमन्तिमवत्थुनो॥&lt;br&gt;&#xA;३५.&lt;br&gt;&#xA;दुक्कटं पठमस्सेव, सामन्तमिति वण्णितम्।&lt;br&gt;&#xA;सेसानं पन तिण्णम्पि, थुल्लच्चयमुदीरितं॥&lt;br&gt;&#xA;३६.&lt;br&gt;&#xA;‘‘अनापत्ती’’ति ञातब्बं, अजानन्तस्स भिक्खुनो।&lt;br&gt;&#xA;तथेवासादियन्तस्स, जानन्तस्सादिकम्मिनो॥&lt;br&gt;&#xA;३७.&lt;br&gt;&#xA;विनये अनयूपरमे परमे।&lt;br&gt;&#xA;सुजनस्स सुखानयने नयने।&lt;br&gt;&#xA;पटु होति पधानरतो न रतो।&lt;br&gt;&#xA;इध यो पन सारमते रमते॥&lt;br&gt;&#xA;३८.&lt;br&gt;&#xA;इमं हितविभावनं भावनम्।&lt;br&gt;&#xA;अवेदि सुरसम्भवं सम्भवम्।&lt;br&gt;&#xA;स मारबळिसासने सासने।&lt;br&gt;&#xA;समो भवतुपालिना पालिना॥&lt;br&gt;&#xA;इति विनयविनिच्छये पठमपाराजिककथा निट्ठिता।&lt;/p&gt;</description>
    </item>
    <item>
      <title>२ भिक्खुनीविभङ्गो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/2_bhikkhunIvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/2_bhikkhunIvibhango/</guid>
      <description>&lt;p&gt;भिक्खुनीविभङ्गो&lt;br&gt;&#xA;१९६४.&lt;br&gt;&#xA;भिक्खुनीनं हितत्थाय, विभङ्गं यं जिनोब्रवि।&lt;br&gt;&#xA;तस्मिं अपि समासेन, किञ्चिमत्तं भणामहं॥&lt;br&gt;&#xA;पाराजिककथा&lt;br&gt;&#xA;१९६५.&lt;br&gt;&#xA;छन्दसो मेथुनं धम्मं, पटिसेवेय्य या पन।&lt;br&gt;&#xA;होति पाराजिका नाम, समणी सा पवुच्चति॥&lt;br&gt;&#xA;१९६६.&lt;br&gt;&#xA;मनुस्सपुरिसादीनं, नवन्नं यस्स कस्सचि।&lt;br&gt;&#xA;सजीवस्साप्यजीवस्स, सन्थतं वा असन्थतं॥&lt;br&gt;&#xA;१९६७.&lt;br&gt;&#xA;अत्तनो तिविधे मग्गे, येभुय्यक्खायितादिकम्।&lt;br&gt;&#xA;अङ्गजातं पवेसेन्ती, अल्लोकासे पराजिता॥&lt;br&gt;&#xA;१९६८.&lt;br&gt;&#xA;इतो परमवत्वाव, साधारणविनिच्छयम्।&lt;br&gt;&#xA;असाधारणमेवाहं, भणिस्सामि समासतो॥&lt;br&gt;&#xA;१९६९.&lt;br&gt;&#xA;अधक्खकं सरीरकं, यदुब्भजाणुमण्डलम्।&lt;br&gt;&#xA;सरीरकेन चे तेन, फुसेय्य भिक्खुनी पन॥&lt;br&gt;&#xA;१९७०.&lt;br&gt;&#xA;अवस्सुतस्सावस्सुता, मनुस्सपुग्गलस्स या।&lt;br&gt;&#xA;सरीरमस्स तेन वा, फुट्ठा पाराजिका सिया॥&lt;br&gt;&#xA;१९७१.&lt;br&gt;&#xA;कप्परस्स पनुद्धम्पि, गहितं उब्भजाणुना।&lt;br&gt;&#xA;यथावुत्तप्पकारेन, कायेनानेन अत्तनो॥&lt;br&gt;&#xA;१९७२.&lt;br&gt;&#xA;पुरिसस्स तथा काय- पटिबद्धं फुसन्तिया।&lt;br&gt;&#xA;तथा यथापरिच्छिन्न- कायबद्धेन अत्तनो॥&lt;br&gt;&#xA;१९७३.&lt;br&gt;&#xA;अवसेसेन वा तस्स, कायं कायेन अत्तनो।&lt;br&gt;&#xA;होति थुल्लच्चयं तस्सा, पयोगे पुरिसस्स च॥&lt;br&gt;&#xA;१९७४.&lt;br&gt;&#xA;यक्खपेततिरच्छान- पण्डकानं अधक्खकम्।&lt;br&gt;&#xA;उब्भजाणुं तथेवस्सा, उभतोवस्सवे सति॥&lt;br&gt;&#xA;१९७५.&lt;br&gt;&#xA;एकतोवस्सवे चापि, थुल्लच्चयमुदीरितम्।&lt;br&gt;&#xA;अवसेसे च सब्बत्थ, होति आपत्ति दुक्कटं॥&lt;br&gt;&#xA;१९७६.&lt;br&gt;&#xA;उब्भक्खकमधोजाणु-मण्डलं पन यं इध।&lt;br&gt;&#xA;कप्परस्स च हेट्ठापि, गतं एत्थेव सङ्गहं॥&lt;br&gt;&#xA;१९७७.&lt;br&gt;&#xA;केलायति सचे भिक्खु, सद्धिं भिक्खुनिया पन।&lt;br&gt;&#xA;उभिन्नं कायसंसग्ग-रागे सति हि भिक्खुनो॥&lt;br&gt;&#xA;१९७८.&lt;br&gt;&#xA;होति सङ्घादिसेसोव, नासो भिक्खुनिया सिया।&lt;br&gt;&#xA;कायसंसग्गरागो च, सचे भिक्खुनिया सिया॥&lt;br&gt;&#xA;१९७९.&lt;br&gt;&#xA;भिक्खुनो मेथुनो रागो, गेहपेमम्पि वा भवे।&lt;br&gt;&#xA;तस्सा थुल्लच्चयं वुत्तं, भिक्खुनो होति दुक्कटं॥&lt;br&gt;&#xA;१९८०.&lt;br&gt;&#xA;उभिन्नं मेथुने रागे, गेहपेमेपि वा सति।&lt;br&gt;&#xA;अविसेसेन निद्दिट्ठं, उभिन्नं दुक्कटं पन॥&lt;br&gt;&#xA;१९८१.&lt;br&gt;&#xA;यस्स यत्थ मनोसुद्धं, तस्स तत्थ न दोसता।&lt;br&gt;&#xA;उभिन्नम्पि अनापत्ति, उभिन्नं चित्तसुद्धिया॥&lt;br&gt;&#xA;१९८२.&lt;br&gt;&#xA;कायसंसग्गरागेन, भिन्दित्वा पठमं पन।&lt;br&gt;&#xA;पच्छा दूसेति चे नेव, होति भिक्खुनिदूसको॥&lt;br&gt;&#xA;१९८३.&lt;br&gt;&#xA;अथ भिक्खुनिया फुट्ठो, सादियन्तोव चेतसा।&lt;br&gt;&#xA;निच्चलो होति चे भिक्खु, न होतापत्ति भिक्खुनो॥&lt;br&gt;&#xA;१९८४.&lt;br&gt;&#xA;भिक्खुनी भिक्खुना फुट्ठा, सचे होतिपि निच्चला।&lt;br&gt;&#xA;अधिवासेति सम्फस्सं, तस्सा पाराजिकं सिया॥&lt;br&gt;&#xA;१९८५.&lt;br&gt;&#xA;तथा थुल्लच्चयं खेत्ते, दुक्कटञ्च विनिद्दिसे।&lt;br&gt;&#xA;वुत्तत्ता ‘‘कायसंसग्गं, सादियेय्या’’ति सत्थुना॥&lt;br&gt;&#xA;१९८६.&lt;br&gt;&#xA;तस्सा क्रियसमुट्ठानं, एवं सति न दिस्सति।&lt;br&gt;&#xA;इदं तब्बहुलेनेव, नयेन परिदीपितं॥&lt;br&gt;&#xA;१९८७.&lt;br&gt;&#xA;अनापत्ति असञ्चिच्च, अजानित्वामसन्तिया।&lt;br&gt;&#xA;सति आमसने तस्सा, फस्सं वासादियन्तिया॥&lt;br&gt;&#xA;१९८८.&lt;br&gt;&#xA;वेदनट्टाय वा खित्त-चित्तायुम्मत्तिकाय वा।&lt;br&gt;&#xA;समुट्ठानादयो तुल्या, पठमन्तिमवत्थुना॥&lt;br&gt;&#xA;उब्भजाणुमण्डलकथा।&lt;br&gt;&#xA;१९८९.&lt;br&gt;&#xA;पाराजिकत्तं जानन्ति, सलिङ्गे तु ठिताय हि।&lt;br&gt;&#xA;‘‘न कस्सचि परस्साहं, आरोचेस्सामि दानि’’ति॥&lt;br&gt;&#xA;१९९०.&lt;br&gt;&#xA;धुरे निक्खित्तमत्तस्मिं, सा च पाराजिका सिया।&lt;br&gt;&#xA;अयं वज्जपटिच्छादि- नामिका पन नामतो॥&lt;br&gt;&#xA;१९९१.&lt;br&gt;&#xA;सेसं सप्पाणवग्गस्मिं, दुट्ठुल्लेन समं नये।&lt;br&gt;&#xA;विसेसो तत्र पाचित्ति, इध पाराजिकं सिया॥&lt;br&gt;&#xA;वज्जपटिच्छादिकथा।&lt;br&gt;&#xA;१९९२.&lt;br&gt;&#xA;सङ्घेनुक्खित्तको भिक्खु, ठितो उक्खेपने पन।&lt;br&gt;&#xA;यंदिट्ठिको च सो तस्सा, दिट्ठिया गहणेन तं॥&lt;br&gt;&#xA;१९९३.&lt;br&gt;&#xA;अनुवत्तेय्य या भिक्खुं, भिक्खुनी सा विसुम्पि च।&lt;br&gt;&#xA;सङ्घमज्झेपि अञ्ञाहि, वुच्चमाना तथेव च॥&lt;br&gt;&#xA;१९९४.&lt;br&gt;&#xA;अचजन्तीव तं वत्थुं, गहेत्वा यदि तिट्ठति।&lt;br&gt;&#xA;तस्स कम्मस्स ओसाने, उक्खित्तस्सानुवत्तिका॥&lt;br&gt;&#xA;१९९५.&lt;br&gt;&#xA;होति पाराजिकापन्ना, होतासाकियधीतरा।&lt;br&gt;&#xA;पुन अप्पटिसन्धेया, द्विधा भिन्ना सिला विय॥&lt;br&gt;&#xA;१९९६.&lt;br&gt;&#xA;अधम्मे पन कम्मस्मिं, निद्दिट्ठं तिकदुक्कटम्।&lt;br&gt;&#xA;समुट्ठानादयो सब्बे, वुत्ता समनुभासने॥&lt;br&gt;&#xA;उक्खित्तानुवत्तिककथा।&lt;br&gt;&#xA;१९९७.&lt;br&gt;&#xA;अपाराजिकखेत्तस्स , गहणं यस्स कस्सचि।&lt;br&gt;&#xA;अङ्गस्स पन तं हत्थ-ग्गहणन्ति पवुच्चति॥&lt;br&gt;&#xA;१९९८.&lt;br&gt;&#xA;पारुतस्स निवत्थस्स, गहणं यस्स कस्सचि।&lt;br&gt;&#xA;एतं सङ्घाटिया कण्ण-ग्गहणन्ति पवुच्चति॥&lt;br&gt;&#xA;१९९९.&lt;br&gt;&#xA;कायसंसग्गसङ्खात-असद्धम्मस्स कारणा।&lt;br&gt;&#xA;भिक्खुनी हत्थपासस्मिं, तिट्ठेय्य पुरिसस्स वा॥&lt;br&gt;&#xA;२०००.&lt;br&gt;&#xA;सल्लपेय्य तथा तत्थ, ठत्वा तु पुरिसेन वा।&lt;br&gt;&#xA;सङ्केतं वापि गच्छेय्य, इच्छेय्या गमनस्स वा॥&lt;br&gt;&#xA;२००१.&lt;br&gt;&#xA;तदत्थाय पटिच्छन्न-ट्ठानञ्च पविसेय्य वा।&lt;br&gt;&#xA;उपसंहरेय्य कायं वा, हत्थपासे ठिता पन॥&lt;br&gt;&#xA;२००२.&lt;br&gt;&#xA;अयमस्समणी होति, विनट्ठा अट्ठवत्थुका।&lt;br&gt;&#xA;अभब्बा पुनरुळ्हाय, छिन्नो तालोव मत्थके॥&lt;br&gt;&#xA;२००३.&lt;br&gt;&#xA;अनुलोमेन वा वत्थुं, पटिलोमेन वा चुता।&lt;br&gt;&#xA;अट्ठमं परिपूरेन्ती, तथेकन्तरिकाय वा॥&lt;br&gt;&#xA;२००४.&lt;br&gt;&#xA;अथादितो पनेकं वा, द्वे वा तीणिपि सत्त वा।&lt;br&gt;&#xA;सतक्खत्तुम्पि पूरेन्ती, नेव पाराजिका सिया॥&lt;br&gt;&#xA;२००५.&lt;br&gt;&#xA;आपत्तियो पनापन्ना, देसेत्वा ताहि मुच्चति।&lt;br&gt;&#xA;धुरनिक्खेपनं कत्वा, देसिता गणनूपिका॥&lt;br&gt;&#xA;२००६.&lt;br&gt;&#xA;न होतापत्तिया अङ्गं, सउस्साहाय देसिता।&lt;br&gt;&#xA;देसनागणनं नेति, देसितापि अदेसिता॥&lt;br&gt;&#xA;२००७.&lt;br&gt;&#xA;अनापत्ति असञ्चिच्च, अजानित्वा करोन्तिया।&lt;br&gt;&#xA;समुट्ठानादयो सब्बे, अनन्तरसमा मता॥&lt;br&gt;&#xA;२००८.&lt;br&gt;&#xA;‘‘असद्धम्मो’’ति नामेत्थ, कायसंसग्गनामको।&lt;br&gt;&#xA;अयमुद्दिसितो अत्थो, सब्बअट्ठकथासुपि॥&lt;br&gt;&#xA;२००९.&lt;br&gt;&#xA;विञ्ञू पटिबलो काय-संसग्गं पटिपज्जितुम्।&lt;br&gt;&#xA;कायसंसग्गभावे तु, साधकं वचनं इदं॥&lt;br&gt;&#xA;अट्ठवत्थुककथा।&lt;br&gt;&#xA;२०१०.&lt;br&gt;&#xA;अवस्सुता पटिच्छादी, उक्खित्ता अट्ठवत्थुका।&lt;br&gt;&#xA;असाधारणपञ्ञत्ता, चतस्सोव महेसिना॥&lt;br&gt;&#xA;पाराजिककथा निट्ठिता।&lt;br&gt;&#xA;सङ्घादिसेसकथा&lt;br&gt;&#xA;२०११.&lt;br&gt;&#xA;या पन भिक्खुनी उस्सयवादा।&lt;br&gt;&#xA;अट्टकरी मुखरी विहरेय्य।&lt;br&gt;&#xA;येन केनचि नरेनिध सद्धिम्।&lt;br&gt;&#xA;सा गरुकं किर दोसमुपेति॥&lt;br&gt;&#xA;२०१२.&lt;br&gt;&#xA;सक्खिं वापि सहायं वा, परियेसति दुक्कटम्।&lt;br&gt;&#xA;पदे पदे तथा अट्टं, कातुं गच्छन्तियापि च॥&lt;br&gt;&#xA;२०१३.&lt;br&gt;&#xA;आरोचेति सचे पुब्बं, भिक्खुनी अत्तनो कथम्।&lt;br&gt;&#xA;दिस्वा वोहारिकं तस्सा, होति आपत्ति दुक्कटं॥&lt;br&gt;&#xA;२०१४.&lt;br&gt;&#xA;आरोचेति सचे पच्छा, इतरो अत्तनो कथम्।&lt;br&gt;&#xA;होति भिक्खुनिया तस्सा, थुल्लच्चयमनन्तरं॥&lt;br&gt;&#xA;२०१५.&lt;br&gt;&#xA;आरोचेतितरो पुब्बं, सचे सो अत्तनो कथम्।&lt;br&gt;&#xA;पच्छा भिक्खुनी चे पुब्ब-सदिसोव विनिच्छयो॥&lt;br&gt;&#xA;२०१६.&lt;br&gt;&#xA;‘‘आरोचेही’’ति वुत्ता चे, ‘‘कथं तव ममापि च’’।&lt;br&gt;&#xA;आरोचेतु यथाकामं, पठमे दुक्कटं सिया॥&lt;br&gt;&#xA;२०१७.&lt;br&gt;&#xA;दुतियारोचने तस्सा, थुल्लच्चयमुदीरितम्।&lt;br&gt;&#xA;उपासकेन वुत्तेपि, अयमेव विनिच्छयो॥&lt;br&gt;&#xA;२०१८.&lt;br&gt;&#xA;आरोचितकथं सुत्वा, उभिन्नम्पि यथा तथा।&lt;br&gt;&#xA;विनिच्छये कते तेहि, अट्टे पन च निट्ठिते॥&lt;br&gt;&#xA;२०१९.&lt;br&gt;&#xA;अट्टस्स परियोसाने, जये भिक्खुनिया पन।&lt;br&gt;&#xA;पराजयेपि वा तस्सा, होति सङ्घादिसेसता॥&lt;br&gt;&#xA;२०२०.&lt;br&gt;&#xA;दूतं वापि पहिणित्वा, आगन्त्वान सयम्पि वा।&lt;br&gt;&#xA;पच्चत्थिकमनुस्सेहि, आकड्ढीयति या पन॥&lt;br&gt;&#xA;२०२१.&lt;br&gt;&#xA;आरामे पन अञ्ञेहि, अनाचारं कतं सचे।&lt;br&gt;&#xA;अनोदिस्स परं किञ्चि, रक्खं याचति तत्थ या॥&lt;br&gt;&#xA;२०२२.&lt;br&gt;&#xA;याय किञ्चि अवुत्ताव, धम्मट्ठा सयमेव तु।&lt;br&gt;&#xA;सुत्वा तं अञ्ञतो अट्टं, निट्ठापेन्ति सचे पन॥&lt;br&gt;&#xA;२०२३.&lt;br&gt;&#xA;तस्सा, उम्मत्तिकादीन-मनापत्ति पकासिता।&lt;br&gt;&#xA;कथिनेन समुट्ठानं, तुल्यं सकिरियं इदं॥&lt;br&gt;&#xA;अट्टकारिकथा।&lt;br&gt;&#xA;२०२४.&lt;br&gt;&#xA;जानन्ती भिक्खुनी चोरिं, वज्झं विदितमेव या।&lt;br&gt;&#xA;सङ्घं अनपलोकेत्वा, राजानं गणमेव वा॥&lt;br&gt;&#xA;२०२५.&lt;br&gt;&#xA;वुट्ठापेय्य विना कप्पं, चोरिवुट्ठापनं पन।&lt;br&gt;&#xA;सङ्घादिसेसमापत्ति-मापन्ना नाम होति सा॥&lt;br&gt;&#xA;२०२६.&lt;br&gt;&#xA;पञ्चमासग्घनं याय, हरितं परसन्तकम्।&lt;br&gt;&#xA;अतिरेकग्घनं वापि, अयं ‘‘चोरी’’ति वुच्चति॥&lt;br&gt;&#xA;२०२७.&lt;br&gt;&#xA;भिक्खुनीसु पनञ्ञासु, तित्थियेसुपि वा तथा।&lt;br&gt;&#xA;या पब्बजितपुब्बा सा, अयं ‘‘कप्पा’’ति वुच्चति॥&lt;br&gt;&#xA;२०२८.&lt;br&gt;&#xA;वुट्ठापेति च या चोरिं, ठपेत्वा कप्पमेविदम्।&lt;br&gt;&#xA;सचे आचरिनिं पत्तं, चीवरं परियेसति॥&lt;br&gt;&#xA;२०२९.&lt;br&gt;&#xA;सम्मन्नति च सीमं वा, तस्सा आपत्ति दुक्कटम्।&lt;br&gt;&#xA;ञत्तिया दुक्कटं द्वीहि, कम्मवाचाहि च द्वयं॥&lt;br&gt;&#xA;२०३०.&lt;br&gt;&#xA;थुल्लच्चयस्स, कम्मन्ते, गरुकं निद्दिसे बुधो।&lt;br&gt;&#xA;गणो आचरिनी चेव, न च मुच्चति दुक्कटं॥&lt;br&gt;&#xA;२०३१.&lt;br&gt;&#xA;अनापत्ति अजानन्ती, वुट्ठापेति, तथेव च।&lt;br&gt;&#xA;कप्पं वा अपलोकेत्वा, तस्सा उम्मत्तिकाय वा॥&lt;br&gt;&#xA;२०३२.&lt;br&gt;&#xA;चोरिवुट्ठापनं नाम, जायते वाचचित्ततो।&lt;br&gt;&#xA;कायवाचादितो चेव, सचित्तञ्च क्रियाक्रियं॥&lt;br&gt;&#xA;चोरिवुट्ठापनकथा।&lt;br&gt;&#xA;२०३३.&lt;br&gt;&#xA;गामन्तरं नदीपारं, गच्छेय्येकाव या सचे।&lt;br&gt;&#xA;ओहीयेय्य गणम्हा वा, रत्तिं विप्पवसेय्य वा॥&lt;br&gt;&#xA;२०३४.&lt;br&gt;&#xA;पठमापत्तिकं धम्मं, सापन्ना गरुकं सिया।&lt;br&gt;&#xA;सकगामा अनापत्ति, ञातब्बा निक्खमन्तिया॥&lt;br&gt;&#xA;२०३५.&lt;br&gt;&#xA;निक्खमित्वा ततो अञ्ञं, गामं गच्छन्तिया पन।&lt;br&gt;&#xA;दुक्कटं पदवारेन, वेदितब्बं विभाविना॥&lt;br&gt;&#xA;२०३६.&lt;br&gt;&#xA;एकेन पदवारेन, गामस्स इतरस्स च।&lt;br&gt;&#xA;परिक्खेपे अतिक्कन्ते, उपचारोक्कमेपि वा॥&lt;br&gt;&#xA;२०३७.&lt;br&gt;&#xA;थुल्लच्चयं अतिक्कन्ते, ओक्कन्ते दुतियेन तु।&lt;br&gt;&#xA;पादेन गरुकापत्ति, होति भिक्खुनिया पन॥&lt;br&gt;&#xA;२०३८.&lt;br&gt;&#xA;निक्खमित्वा सचे पच्छा, सकं गामं विसन्तिया।&lt;br&gt;&#xA;अयमेव नयो ञेय्यो, वतिच्छिद्देन वा तथा॥&lt;br&gt;&#xA;२०३९.&lt;br&gt;&#xA;पाकारेन विहारस्स, भूमिं तु पविसन्तिया।&lt;br&gt;&#xA;कप्पियन्ति पविट्ठत्ता, न दोसो कोचि विज्जति॥&lt;br&gt;&#xA;२०४०.&lt;br&gt;&#xA;भिक्खुनीनं विहारस्स, भूमि तासं तु कप्पिया।&lt;br&gt;&#xA;होति भिक्खुविहारस्स, भूमि तासमकप्पिया॥&lt;br&gt;&#xA;२०४१.&lt;br&gt;&#xA;हत्थिअस्सरथादीहि, इद्धिया वा विसन्तिया।&lt;br&gt;&#xA;अनापत्ति सियापत्ति, पदसा गमने पन॥&lt;br&gt;&#xA;२०४२.&lt;br&gt;&#xA;यं किञ्चि सकगामं वा, परगामम्पि वा तथा।&lt;br&gt;&#xA;बहिगामे पन ठत्वा, आपत्ति पविसन्तिया॥&lt;br&gt;&#xA;२०४३.&lt;br&gt;&#xA;लक्खणेनुपपन्नाय, नदिया दुतियं विना।&lt;br&gt;&#xA;पारं गच्छति या तीरं, तस्सा समणिया पन॥&lt;br&gt;&#xA;२०४४.&lt;br&gt;&#xA;पठमं उद्धरित्वान, पादं तीरे ठपेन्तिया।&lt;br&gt;&#xA;होति थुल्लच्चयापत्ति, दुतियातिक्कमे गरु॥&lt;br&gt;&#xA;२०४५.&lt;br&gt;&#xA;अन्तरनदियंयेव, सद्धिं दुतियिकाय हि।&lt;br&gt;&#xA;भण्डित्वा ओरिमं तीरं, तथा पच्चुत्तरन्तिया॥&lt;br&gt;&#xA;२०४६.&lt;br&gt;&#xA;इद्धिया सेतुना नावा-यानरज्जूहि वा पन।&lt;br&gt;&#xA;एवम्पि च परं तीरं, अनापत्तुत्तरन्तिया॥&lt;br&gt;&#xA;२०४७.&lt;br&gt;&#xA;न्हायितुं पिवितुं वापि, ओतिण्णाथ नदिं पुन।&lt;br&gt;&#xA;पदसावोरिमं तीरं, पच्चुत्तरति वट्टति॥&lt;br&gt;&#xA;२०४८.&lt;br&gt;&#xA;पदसा ओतरित्वान, नदिं उत्तरणे पन।&lt;br&gt;&#xA;आरोहित्वा तथा सेतुं, अनापत्तुत्तरन्तिया॥&lt;br&gt;&#xA;२०४९.&lt;br&gt;&#xA;सेतुना उपगन्त्वा वा, यानाकासेहि वा सचे।&lt;br&gt;&#xA;याति उत्तरणे काले, पदसा गरुकं फुसे॥&lt;br&gt;&#xA;२०५०.&lt;br&gt;&#xA;नदिया पारिमं तीरं, इतो ओरिमतीरतो।&lt;br&gt;&#xA;उल्लङ्घित्वान वेगेन, अनापत्तुत्तरन्तिया॥&lt;br&gt;&#xA;२०५१.&lt;br&gt;&#xA;पिट्ठियं वा निसीदित्वा, खन्धे वा उत्तरन्तिया।&lt;br&gt;&#xA;हत्थसङ्घातने वापि, दुस्सयानेपि वट्टति॥&lt;br&gt;&#xA;२०५२.&lt;br&gt;&#xA;‘‘पुरेरुणोदयायेव , पासं दुतियिकाय हि।&lt;br&gt;&#xA;गमिस्सामी’’ति आभोगं, विना भिक्खुनिया पन॥&lt;br&gt;&#xA;२०५३.&lt;br&gt;&#xA;एकगब्भेपि वा हत्थ-पासं दुतियिकाय हि।&lt;br&gt;&#xA;अतिक्कम्म सियापत्ति, अरुणं उट्ठपेन्तिया॥&lt;br&gt;&#xA;२०५४.&lt;br&gt;&#xA;‘‘गमिस्सामी’’ति आभोगं, कत्वा गच्छन्तिया पन।&lt;br&gt;&#xA;न दोसो दुतिया पासं, उट्ठेति अरुणं सचे॥&lt;br&gt;&#xA;२०५५.&lt;br&gt;&#xA;इन्दखीलमतिक्कम्म, अरञ्ञं एत्थ दीपितम्।&lt;br&gt;&#xA;गामतो बहि निक्खम्म, तस्सा दुतियिकाय तु॥&lt;br&gt;&#xA;२०५६.&lt;br&gt;&#xA;दस्सनस्सुपचारं तु, जानित्वा विजहन्तिया।&lt;br&gt;&#xA;होति थुल्लच्चयापत्ति, जहिते गरुकं सिया॥&lt;br&gt;&#xA;२०५७.&lt;br&gt;&#xA;साणिपाकारपाकार-तरुअन्तरिते पन।&lt;br&gt;&#xA;सवनस्सुपचारेपि, सति आपत्ति होति हि॥&lt;br&gt;&#xA;२०५८.&lt;br&gt;&#xA;अज्झोकासे तु दूरेपि, दस्सनस्सुपचारता।&lt;br&gt;&#xA;होति, एत्थ कथं धम्म-सवनारोचने विय॥&lt;br&gt;&#xA;२०५९.&lt;br&gt;&#xA;मग्गमूळ्हस्स सद्देन, विय कूजन्तिया पन।&lt;br&gt;&#xA;‘‘अय्ये’’ति तस्सा सद्दस्स, सवनातिक्कमेपि च॥&lt;br&gt;&#xA;२०६०.&lt;br&gt;&#xA;होति, भिक्खुनियापत्ति, गरुका एवरूपके।&lt;br&gt;&#xA;एत्थ भिक्खुनी एकापि, गणायेवाति वुच्चति॥&lt;br&gt;&#xA;२०६१.&lt;br&gt;&#xA;ओहीयित्वाथ गच्छन्ती, ‘‘पापुणिस्सामि दानिहं’’।&lt;br&gt;&#xA;इच्चेवं तु सउस्साहा, अनुबन्धति वट्टति॥&lt;br&gt;&#xA;२०६२.&lt;br&gt;&#xA;द्विन्नं मग्गं गच्छन्तीनं, एका गन्तुं नो सक्कोति।&lt;br&gt;&#xA;उस्साहस्सच्छेदं कत्वा, ओहीना चे तस्सापत्ति॥&lt;br&gt;&#xA;२०६३.&lt;br&gt;&#xA;इतरापि सचे याति, ‘‘ओहीयतु अय’’न्ति च।&lt;br&gt;&#xA;होति तस्सापि आपत्ति, सउस्साहा न होति चे॥&lt;br&gt;&#xA;२०६४.&lt;br&gt;&#xA;गच्छन्तीसु तथा द्वीसु, पुरिमा याति एककम्।&lt;br&gt;&#xA;अञ्ञं पन सचे मग्गं, पच्छिमापि च गण्हति॥&lt;br&gt;&#xA;२०६५.&lt;br&gt;&#xA;एकिस्सा पन पक्कन्त-ट्ठाने तिट्ठति चेतरा।&lt;br&gt;&#xA;तस्मा तत्थ उभिन्नम्पि, अनापत्ति पकासिता॥&lt;br&gt;&#xA;२०६६.&lt;br&gt;&#xA;अरुणुग्गमना पुब्बे, निक्खमित्वा सगामतो।&lt;br&gt;&#xA;अरुणुग्गमने काले, गामन्तरगताय हि॥&lt;br&gt;&#xA;२०६७.&lt;br&gt;&#xA;अतिक्कमन्तिया पारं, नदिया दुतियिकं विना।&lt;br&gt;&#xA;आपत्तियो चतस्सोपि, होन्ति एकक्खणे पन॥&lt;br&gt;&#xA;२०६८.&lt;br&gt;&#xA;पक्कन्ता वापि विब्भन्ता, याता पेतानं लोकं वा।&lt;br&gt;&#xA;पक्खसङ्कन्ता वा नट्ठा, सद्धिं याता सा चे होति॥&lt;br&gt;&#xA;२०६९.&lt;br&gt;&#xA;गामन्तरोक्कमादीनि, चत्तारिपि करोन्तिया।&lt;br&gt;&#xA;अनापत्तीति ञातब्बं, एवं उम्मत्तिकायपि॥&lt;br&gt;&#xA;२०७०.&lt;br&gt;&#xA;रत्तियं विप्पवासं तु, हत्थपासोव रक्खति।&lt;br&gt;&#xA;अगामके अरञ्ञे तु, गणा ओहीयनं मतं॥&lt;br&gt;&#xA;२०७१.&lt;br&gt;&#xA;सकगामे यथाकामं, दिवा च विचरन्तिया।&lt;br&gt;&#xA;चत्तारोपि च सङ्घादि-सेसा तस्सा न विज्जरे॥&lt;br&gt;&#xA;२०७२.&lt;br&gt;&#xA;समुट्ठानादयो तुल्या, पठमन्तिमवत्थुना।&lt;br&gt;&#xA;सचित्तं कायकम्मञ्च, तिचित्तञ्च तिवेदनं॥&lt;br&gt;&#xA;गामन्तरगमनकथा।&lt;br&gt;&#xA;२०७३.&lt;br&gt;&#xA;सीमासम्मुतिया चेव, गणस्स परियेसने।&lt;br&gt;&#xA;ञत्तिया दुक्कटं, द्वीहि, होन्ति थुल्लच्चया दुवे॥&lt;br&gt;&#xA;२०७४.&lt;br&gt;&#xA;कम्मस्स परियोसाने, होति सङ्घादिसेसता।&lt;br&gt;&#xA;तिकसङ्घादिसेसं तु, अधम्मे तिकदुक्कटं॥&lt;br&gt;&#xA;२०७५.&lt;br&gt;&#xA;पुच्छित्वा कारकं सङ्घं, छन्दं दत्वा गणस्स वा।&lt;br&gt;&#xA;वत्ते वा पन वत्तन्तिं, असन्ते कारकेपि वा॥&lt;br&gt;&#xA;२०७६.&lt;br&gt;&#xA;भिक्खुनिं पन उक्खित्तं, या ओसारेति भिक्खुनी।&lt;br&gt;&#xA;तस्सा उम्मत्तिकादीन-मनापत्ति पकासिता॥&lt;br&gt;&#xA;२०७७.&lt;br&gt;&#xA;सङ्घभेदसमा वुत्ता, समुट्ठानादयो नया।&lt;br&gt;&#xA;क्रियाक्रियमिदं वुत्तं, अयमेव विसेसता॥&lt;br&gt;&#xA;चतुत्थम्।&lt;br&gt;&#xA;२०७८.&lt;br&gt;&#xA;सयं अवस्सुता तथा, अवस्सुतस्स हत्थतो।&lt;br&gt;&#xA;मनुस्सपुग्गलस्स चे, यदेव किञ्चि गण्हति॥&lt;br&gt;&#xA;२०७९.&lt;br&gt;&#xA;आमिसं, गहणे तस्सा।&lt;br&gt;&#xA;थुल्लच्चयमुदीरितम्।&lt;br&gt;&#xA;अज्झोहारेसु सङ्घादि-।&lt;br&gt;&#xA;सेसा होन्ति पयोगतो॥&lt;br&gt;&#xA;२०८०.&lt;br&gt;&#xA;एकतोवस्सुते किञ्चि, पटिग्गण्हति, दुक्कटम्।&lt;br&gt;&#xA;अज्झोहारप्पयोगेसु, थुल्लच्चयचयो सिया॥&lt;br&gt;&#xA;२०८१.&lt;br&gt;&#xA;यक्खपेततिरच्छान-पण्डकानञ्च हत्थतो।&lt;br&gt;&#xA;मनुस्सविग्गहानम्पि, उभतोवस्सुते तथा॥&lt;br&gt;&#xA;२०८२.&lt;br&gt;&#xA;एकतोवस्सुते एत्थ, उदके दन्तकट्ठके।&lt;br&gt;&#xA;गहणे परिभोगे च, सब्बत्थापि च दुक्कटं॥&lt;br&gt;&#xA;२०८३.&lt;br&gt;&#xA;उभयावस्सुताभावे, न दोसो यदि गण्हति।&lt;br&gt;&#xA;‘‘अवस्सुतो न चाय’’न्ति, ञत्वा गण्हति या पन॥&lt;br&gt;&#xA;२०८४.&lt;br&gt;&#xA;तस्सा उम्मत्तिकादीन-मनापत्ति पकासिता।&lt;br&gt;&#xA;समुट्ठानादयो तुल्या, पठमन्तिमवत्थुना॥&lt;br&gt;&#xA;पञ्चमम्।&lt;br&gt;&#xA;२०८५.&lt;br&gt;&#xA;उय्योजने पनेकिस्सा, इतरिस्सा पटिग्गहे।&lt;br&gt;&#xA;दुक्कटानि च भोगेसु, थुल्लच्चयगणो सिया॥&lt;br&gt;&#xA;२०८६.&lt;br&gt;&#xA;भोजनस्सावसानस्मिं , होति सङ्घादिसेसता।&lt;br&gt;&#xA;यक्खादीनं चतुन्नम्पि, तथेव पुरिसस्स च॥&lt;br&gt;&#xA;२०८७.&lt;br&gt;&#xA;दन्तकट्ठुदकानञ्च, गहणुय्योजने पन।&lt;br&gt;&#xA;तेसञ्च परिभोगेपि, दुक्कटं परिकित्तितं॥&lt;br&gt;&#xA;२०८८.&lt;br&gt;&#xA;यक्खादीनं तु सेसस्स, गहणुय्योजने पन।&lt;br&gt;&#xA;भोगे च दुक्कटं, भुत्ते, थुल्लच्चयमुदीरितं॥&lt;br&gt;&#xA;२०८९.&lt;br&gt;&#xA;‘‘नावस्सुतो’’ति ञत्वा वा, कुपिता वा न गण्हति।&lt;br&gt;&#xA;कुलानुद्दयता वापि, उय्योजेति च या पन॥&lt;br&gt;&#xA;२०९०.&lt;br&gt;&#xA;तस्सा उम्मत्तिकादीन-मनापत्ति पकासिता।&lt;br&gt;&#xA;अदिन्नादानतुल्याव, समुट्ठानादयो नया॥&lt;br&gt;&#xA;छट्ठम्।&lt;br&gt;&#xA;२०९१.&lt;br&gt;&#xA;सत्तमं अट्ठमं सङ्घ-भेदेन सदिसं मतम्।&lt;br&gt;&#xA;समुट्ठानादिना सद्धिं, नत्थि काचि विसेसता॥&lt;br&gt;&#xA;सत्तमट्ठमानि।&lt;br&gt;&#xA;२०९२.&lt;br&gt;&#xA;नवमे दसमे वापि, वत्तब्बं नत्थि किञ्चिपि।&lt;br&gt;&#xA;अनन्तरसमायेव, समुट्ठानादयो नया॥&lt;br&gt;&#xA;नवमदसमानि।&lt;br&gt;&#xA;२०९३.&lt;br&gt;&#xA;दुट्ठदोसद्वयेनापि, सञ्चरित्तेन तेन छ।&lt;br&gt;&#xA;यावततियका अट्ठ, चत्तारि च इतो ततो॥&lt;br&gt;&#xA;सङ्घादिसेसकथा।&lt;br&gt;&#xA;निस्सग्गियकथा&lt;br&gt;&#xA;२०९४.&lt;br&gt;&#xA;अधिट्ठानूपगं पत्तं, अनधिट्ठाय भिक्खुनी।&lt;br&gt;&#xA;विकप्पनमकत्वा वा, एकाहम्पि ठपेय्य चे॥&lt;br&gt;&#xA;२०९५.&lt;br&gt;&#xA;अरुणुग्गमनेनेव, सद्धिं भिक्खुनिया सिया।&lt;br&gt;&#xA;तस्सा निस्सग्गियापत्ति, पत्तसन्निधिकारणा॥&lt;br&gt;&#xA;२०९६.&lt;br&gt;&#xA;सेसो पन कथामग्गो, पत्तसिक्खापदे इध।&lt;br&gt;&#xA;सब्बो वुत्तनयेनेव, वेदितब्बो विनिच्छयो॥&lt;br&gt;&#xA;२०९७.&lt;br&gt;&#xA;दसाहातिक्कमे तत्थ, एकाहातिक्कमे इध।&lt;br&gt;&#xA;तस्सिमस्स उभिन्नम्पि, अयमेव विसेसता॥&lt;br&gt;&#xA;पठमम्।&lt;br&gt;&#xA;२०९८.&lt;br&gt;&#xA;अकाले चीवरं दिन्नं, दिन्नं कालेपि केनचि।&lt;br&gt;&#xA;आदिस्स पन ‘‘सम्पत्ता, भाजेन्तू’’ति नियामितं॥&lt;br&gt;&#xA;२०९९.&lt;br&gt;&#xA;अकालचीवरं ‘‘काल-चीवर’’न्ति सचे पन।&lt;br&gt;&#xA;भाजापेय्य च या तस्सा, पयोगे दुक्कटं सिया॥&lt;br&gt;&#xA;२१००.&lt;br&gt;&#xA;अत्तना पटिलद्धं यं, तं तु निस्सग्गियं भवे।&lt;br&gt;&#xA;लभित्वा पन निस्सट्ठं, यथादाने नियोजये॥&lt;br&gt;&#xA;२१०१.&lt;br&gt;&#xA;कत्वा विनयकम्मं तु, पटिलद्धम्पि तं पुन।&lt;br&gt;&#xA;तस्स चायमधिप्पायो, सेवितुं न च वट्टति॥&lt;br&gt;&#xA;२१०२.&lt;br&gt;&#xA;अकालवत्थसञ्ञाय, दुक्कटं कालचीवरे।&lt;br&gt;&#xA;उभयत्थपि निद्दिट्ठं, तथा वेमतिकायपि॥&lt;br&gt;&#xA;२१०३.&lt;br&gt;&#xA;कालचीवरसञ्ञाय, चीवरे उभयत्थपि।&lt;br&gt;&#xA;न दोसुम्मत्तिकादीनं, तिसमुट्ठानता मता॥&lt;br&gt;&#xA;दुतियम्।&lt;br&gt;&#xA;२१०४.&lt;br&gt;&#xA;चीवरेसुपि बन्धित्वा, ठपितेसु बहूस्वपि।&lt;br&gt;&#xA;एकायेव सियापत्ति, अच्छिन्दति सचे सयं॥&lt;br&gt;&#xA;२१०५.&lt;br&gt;&#xA;तथाच्छिन्दापने एका, एकायाणत्तिया भवे।&lt;br&gt;&#xA;इतरेसु च वत्थूनं, पयोगस्स वसा सिया॥&lt;br&gt;&#xA;२१०६.&lt;br&gt;&#xA;तिकपाचित्ति अञ्ञस्मिं, परिक्खारे तु दुक्कटम्।&lt;br&gt;&#xA;तिकदुक्कटमुद्दिट्ठं, इतरिस्सा तु चीवरे॥&lt;br&gt;&#xA;२१०७.&lt;br&gt;&#xA;ताय वा दीयमानं तु, तस्सा विस्सासमेव वा।&lt;br&gt;&#xA;गण्हन्तिया अनापत्ति, तिसमुट्ठानता मता॥&lt;br&gt;&#xA;ततियम्।&lt;br&gt;&#xA;२१०८.&lt;br&gt;&#xA;विञ्ञापेत्वा सचे अञ्ञं, तदञ्ञं विञ्ञापेन्तिया।&lt;br&gt;&#xA;विञ्ञत्तिदुक्कटं तस्सा, लाभा निस्सग्गियं सिया॥&lt;br&gt;&#xA;२१०९.&lt;br&gt;&#xA;तिकपाचित्तियं वुत्तं, अनञ्ञे द्विकदुक्कटम्।&lt;br&gt;&#xA;अनञ्ञेनञ्ञसञ्ञाय, अप्पहोन्तेपि वा पुन॥&lt;br&gt;&#xA;२११०.&lt;br&gt;&#xA;तस्मिं तञ्ञेव वा अञ्ञं, अञ्ञेनत्थेपि वा सति।&lt;br&gt;&#xA;आनिसंसञ्च दस्सेत्वा, तदञ्ञं विञ्ञापेन्तिया॥&lt;br&gt;&#xA;२१११.&lt;br&gt;&#xA;अनापत्तीति ञातब्बं, तथा उम्मत्तिकायपि।&lt;br&gt;&#xA;सञ्चरित्तसमा वुत्ता, समुट्ठानादयो नया॥&lt;br&gt;&#xA;चतुत्थम्।&lt;br&gt;&#xA;२११२.&lt;br&gt;&#xA;अञ्ञं चेतापेत्वा पुब्बं, पच्छा अञ्ञं चेतापेय्य।&lt;br&gt;&#xA;एवं सञ्ञायञ्ञं धञ्ञं, मय्हं आनेत्वा देतीति॥&lt;br&gt;&#xA;२११३.&lt;br&gt;&#xA;चेतापनपयोगेन, मूलट्ठाय हि दुक्कटम्।&lt;br&gt;&#xA;लाभे निस्सग्गियं होति, तेन चञ्ञेन वाभतं॥&lt;br&gt;&#xA;२११४.&lt;br&gt;&#xA;सेसं अनन्तरेनेव, सदिसन्ति विनिद्दिसे।&lt;br&gt;&#xA;समुट्ठानादिना सद्धिं, अपुब्बं नत्थि किञ्चिपि॥&lt;br&gt;&#xA;पञ्चमम्।&lt;br&gt;&#xA;२११५.&lt;br&gt;&#xA;अञ्ञदत्थाय दिन्नेन, परिक्खारेन या पन।&lt;br&gt;&#xA;चेतापेय्य सचे अञ्ञं, सङ्घिकेनिध भिक्खुनी॥&lt;br&gt;&#xA;२११६.&lt;br&gt;&#xA;पयोगे दुक्कटं, लाभे, तस्सा निस्सग्गियं सिया।&lt;br&gt;&#xA;अनञ्ञदत्थिके एत्थ, निद्दिट्ठं द्विकदुक्कटं॥&lt;br&gt;&#xA;२११७.&lt;br&gt;&#xA;सेसकं अञ्ञदत्थाय, अनापत्तुपनेन्तिया।&lt;br&gt;&#xA;पुच्छित्वा सामिके वाप्या-पदासुम्मत्तिकाय वा॥&lt;br&gt;&#xA;२११८.&lt;br&gt;&#xA;सञ्चरित्तसमा वुत्ता, समुट्ठानादयो नया।&lt;br&gt;&#xA;सत्तमं छट्ठसदिसं, सयं याचितकं विना॥&lt;br&gt;&#xA;छट्ठसत्तमानि।&lt;br&gt;&#xA;२११९.&lt;br&gt;&#xA;अट्ठमे नवमे वापि, वत्तब्बं नत्थि किञ्चिपि।&lt;br&gt;&#xA;‘‘महाजनिकसञ्ञाचि-केना’’ति पदताधिका॥&lt;br&gt;&#xA;२१२०.&lt;br&gt;&#xA;दसमेपि कथा सब्बा, अनन्तरसमा मता।&lt;br&gt;&#xA;समुट्ठानादिना सद्धिं, विसेसो नत्थि कोचिपि॥&lt;br&gt;&#xA;अट्ठमनवमदसमानि।&lt;br&gt;&#xA;पठमो वग्गो।&lt;br&gt;&#xA;२१२१.&lt;br&gt;&#xA;अतिरेकचतुक्कंसं, गरुपावुरणं पन।&lt;br&gt;&#xA;चेतापेय्य सचे तस्सा, चतुसच्चप्पकासिना॥&lt;br&gt;&#xA;२१२२.&lt;br&gt;&#xA;पयोगे दुक्कटं वुत्तं, लाभे निस्सग्गियं मतम्।&lt;br&gt;&#xA;कहापणचतुक्कं तु, कंसो नाम पवुच्चति॥&lt;br&gt;&#xA;२१२३.&lt;br&gt;&#xA;ऊनके तु चतुक्कंसे, उद्दिट्ठं द्विकदुक्कटम्।&lt;br&gt;&#xA;अनापत्ति चतुक्कंस-परमं गरुकं पन॥&lt;br&gt;&#xA;२१२४.&lt;br&gt;&#xA;चेतापेति तदूनं वा, ञातकानञ्च सन्तके।&lt;br&gt;&#xA;अञ्ञस्सत्थाय वा अत्त-धनेनुम्मत्तिकाय वा॥&lt;br&gt;&#xA;२१२५.&lt;br&gt;&#xA;चेतापेन्तं महग्घं या, चेतापेतप्पमेव वा।&lt;br&gt;&#xA;समुट्ठानादयो सब्बे, सञ्चरित्तसमा मता॥&lt;br&gt;&#xA;एकादसमम्।&lt;br&gt;&#xA;२१२६.&lt;br&gt;&#xA;लहुपावुरणं अड्ढ- तेय्यकंसग्घनं पन।&lt;br&gt;&#xA;ततो चे उत्तरिं यं तु, चेतापेति हि भिक्खुनी॥&lt;br&gt;&#xA;२१२७.&lt;br&gt;&#xA;तस्सा निस्सग्गियापत्ति, पाचित्ति परियापुता।&lt;br&gt;&#xA;अनन्तरसमं सेसं, नत्थि काचि विसेसता॥&lt;br&gt;&#xA;द्वादसमम्।&lt;br&gt;&#xA;२१२८.&lt;br&gt;&#xA;साधारणानि सेसानि, तानि अट्ठारसापि च।&lt;br&gt;&#xA;इमानि द्वादसेवापि, समतिंसेव होन्ति हि॥&lt;br&gt;&#xA;निस्सग्गियकथा।&lt;br&gt;&#xA;पाचित्तियकथा&lt;br&gt;&#xA;२१२९.&lt;br&gt;&#xA;लसुणं भण्डिकं वुत्तं, न एकद्वितिमिञ्जकम्।&lt;br&gt;&#xA;आमकं मागधंयेव, ‘‘खादिस्सामी’’ति गण्हति॥&lt;br&gt;&#xA;२१३०.&lt;br&gt;&#xA;गहणे दुक्कटं तस्सा, पाचित्ति यदि खादति।&lt;br&gt;&#xA;अज्झोहारवसेनेव, पाचित्तिं परिदीपये॥&lt;br&gt;&#xA;२१३१.&lt;br&gt;&#xA;द्वे तयो भण्डिके सद्धिं, सङ्खादित्वा सचे पन।&lt;br&gt;&#xA;अज्झोहरति या तस्सा, एकं पाचित्तियं सिया॥&lt;br&gt;&#xA;२१३२.&lt;br&gt;&#xA;भिन्दित्वा तत्थ एकेकं, मिञ्जं खादन्तिया पन।&lt;br&gt;&#xA;मिञ्जानं गणनायस्सा, पाचित्तिगणना सिया॥&lt;br&gt;&#xA;२१३३.&lt;br&gt;&#xA;पलण्डुको भञ्जनको, हरितो चापलोपि च।&lt;br&gt;&#xA;लसुणा पन चत्तारो, वट्टन्तेव सभावतो॥&lt;br&gt;&#xA;२१३४.&lt;br&gt;&#xA;पलण्डुको पण्डुवण्णो, भञ्जनो लोहितोपि च।&lt;br&gt;&#xA;हरितो हरितवण्णो, चापलो सेतकोपि च॥&lt;br&gt;&#xA;२१३५.&lt;br&gt;&#xA;एका मिञ्जा पलण्डुस्स, भञ्जनस्स दुवे सियुम्।&lt;br&gt;&#xA;तिस्सो हरितकस्सापि, चापलो होत्यमिञ्जको॥&lt;br&gt;&#xA;२१३६.&lt;br&gt;&#xA;सूपमंसादिसंपाके , साळवुत्तरिभङ्गके।&lt;br&gt;&#xA;न दोसुम्मत्तिकादीनं, समुट्ठानेळकूपमं॥&lt;br&gt;&#xA;पठमम्।&lt;br&gt;&#xA;२१३७.&lt;br&gt;&#xA;सम्बाधे उपकच्छेसु, मुत्तस्स करणेपि वा।&lt;br&gt;&#xA;एकलोमम्पि पाचित्ति, संहरापेन्तिया सिया॥&lt;br&gt;&#xA;२१३८.&lt;br&gt;&#xA;बहुकेपि तथा लोमे, संहरापेन्तिया पन।&lt;br&gt;&#xA;पयोगगणनायस्सा, न लोमगणनाय हि॥&lt;br&gt;&#xA;२१३९.&lt;br&gt;&#xA;न दोसो सति आबाधे, लोमके संहरन्तिया।&lt;br&gt;&#xA;समुट्ठानादयो मग्ग- संविधानसमा मता॥&lt;br&gt;&#xA;दुतियम्।&lt;br&gt;&#xA;२१४०.&lt;br&gt;&#xA;होति अन्तमसो मुत्त-करणस्स तलघातने।&lt;br&gt;&#xA;केसरेनापि रागेन, पाचित्ति पदुमस्स वा॥&lt;br&gt;&#xA;२१४१.&lt;br&gt;&#xA;गण्डं तत्थ वणं वापि, न दोसो पहरन्तिया।&lt;br&gt;&#xA;समुट्ठानादयो तुल्या, पठमन्तिमवत्थुना॥&lt;br&gt;&#xA;ततियम्।&lt;br&gt;&#xA;२१४२.&lt;br&gt;&#xA;या पनुप्पलपत्तम्पि, ब्यञ्जने भिक्खुनत्तनो।&lt;br&gt;&#xA;कामरागपरेता तु, पवेसेति न वट्टति॥&lt;br&gt;&#xA;२१४३.&lt;br&gt;&#xA;इदं वत्थुवसेनेव, वुत्तं तु जतुमट्ठकम्।&lt;br&gt;&#xA;दण्डमेलाळुकं वापि, मुत्तस्स करणे पन॥&lt;br&gt;&#xA;२१४४.&lt;br&gt;&#xA;सम्फस्सं सादियन्तिया, पवेसेति सचे पन।&lt;br&gt;&#xA;पवेसापेति वा तस्मिं, तस्सा पाचित्तियं सिया॥&lt;br&gt;&#xA;२१४५.&lt;br&gt;&#xA;आबाधपच्चया दोसो, नत्थि उम्मत्तिकाय वा।&lt;br&gt;&#xA;तलघातकतुल्याव, समुट्ठानादयो मता॥&lt;br&gt;&#xA;चतुत्थम्।&lt;br&gt;&#xA;२१४६.&lt;br&gt;&#xA;अङ्गुलीनं पन द्विन्नं, अग्गपब्बद्वयाधिकम्।&lt;br&gt;&#xA;पाचित्तियं पवेसेत्वा, दकसुद्धिं करोन्तिया॥&lt;br&gt;&#xA;२१४७.&lt;br&gt;&#xA;एकिस्साङ्गुलिया तीणि, पब्बानि पन दीघतो।&lt;br&gt;&#xA;पाचित्तियं भवे सुद्धिं, पवेसेत्वादियन्तिया॥&lt;br&gt;&#xA;२१४८.&lt;br&gt;&#xA;चतुन्नं वापि तिस्सन्नं, एकपब्बम्पि या पन।&lt;br&gt;&#xA;वित्थारतो पवेसेति, तस्सा पाचित्तियं सिया॥&lt;br&gt;&#xA;२१४९.&lt;br&gt;&#xA;इति सब्बप्पकारेन, महापच्चरिया पन।&lt;br&gt;&#xA;अभिब्यत्ततरं कत्वा, अयमत्थो विभावितो॥&lt;br&gt;&#xA;२१५०.&lt;br&gt;&#xA;दोसो द्वङ्गुलपब्बे वा, नत्थि आबाधकारणा।&lt;br&gt;&#xA;अधिकम्पि पवेसेत्वा, दकसुद्धिं करोन्तिया॥&lt;br&gt;&#xA;२१५१.&lt;br&gt;&#xA;तथा उम्मत्तिकादीन-मनापत्ति पकासिता।&lt;br&gt;&#xA;समुट्ठानादयो सब्बे, तलघातसमा मता॥&lt;br&gt;&#xA;पञ्चमम्।&lt;br&gt;&#xA;२१५२.&lt;br&gt;&#xA;भुञ्जतो पन भिक्खुस्स, पानीयं वा विधूपनम्।&lt;br&gt;&#xA;गहेत्वा उपतिट्ठेय्य, तस्सा पाचित्तियं सिया॥&lt;br&gt;&#xA;२१५३.&lt;br&gt;&#xA;गहिता उदकेनेव, खीरतक्कादयो रसा।&lt;br&gt;&#xA;‘‘बीजनी’’ति च या काचि, वत्थकोणादि वुच्चति॥&lt;br&gt;&#xA;२१५४.&lt;br&gt;&#xA;हत्थपासे इधट्ठान-पच्चयापत्ति दीपिता।&lt;br&gt;&#xA;पहारपच्चया वुत्तं, खन्धके दुक्कटं विसुं॥&lt;br&gt;&#xA;२१५५.&lt;br&gt;&#xA;हत्थपासं जहित्वा वा, उपतिट्ठन्तिया पन।&lt;br&gt;&#xA;खादतो खादनं वापि, होति आपत्ति दुक्कटं॥&lt;br&gt;&#xA;२१५६.&lt;br&gt;&#xA;न दोसो देति दापेति, तथा उम्मत्तिकाय वा।&lt;br&gt;&#xA;इदं एळकलोमेन, समुट्ठानं समं मतं॥&lt;br&gt;&#xA;छट्ठम्।&lt;br&gt;&#xA;२१५७.&lt;br&gt;&#xA;विञ्ञत्वा आमकं धञ्ञं, भज्जित्वा यदि भिक्खुनी।&lt;br&gt;&#xA;कोट्टेत्वा च पचित्वा च, पाचित्ति परिभुञ्जति॥&lt;br&gt;&#xA;२१५८.&lt;br&gt;&#xA;न केवलं तु धञ्ञानं, गहणेयेव दुक्कटम्।&lt;br&gt;&#xA;हरणेपि च धञ्ञानं, तथा सुक्खापने पन॥&lt;br&gt;&#xA;२१५९.&lt;br&gt;&#xA;भज्जनत्थाय धञ्ञानं, कपल्लुद्धनसज्जने।&lt;br&gt;&#xA;अग्गिस्स करणे दब्बि-सज्जने च, कपल्लके॥&lt;br&gt;&#xA;२१६०.&lt;br&gt;&#xA;धञ्ञपक्खिपने तत्थ, दब्बिया घट्टकोट्टने।&lt;br&gt;&#xA;पप्फोटनादिके सब्ब-पयोगे दुक्कटं भवे॥&lt;br&gt;&#xA;२१६१.&lt;br&gt;&#xA;भोजनञ्चेव विञ्ञत्ति, पमाणं इदमेत्थ हि।&lt;br&gt;&#xA;विञ्ञत्वा वा सयं तस्मा, भज्जनादीनि अञ्ञतो॥&lt;br&gt;&#xA;२१६२.&lt;br&gt;&#xA;विञ्ञापेत्वा पनञ्ञाय, भज्जनादीनि वा सयम्।&lt;br&gt;&#xA;कारापेत्वापि कत्वा वा, अज्झोहरति या पन॥&lt;br&gt;&#xA;२१६३.&lt;br&gt;&#xA;अज्झोहारपयोगेसु, तस्सा पाचित्तियो सियुम्।&lt;br&gt;&#xA;मातरं वापि याचित्वा, पाचित्ति परिभुञ्जति॥&lt;br&gt;&#xA;२१६४.&lt;br&gt;&#xA;भज्जनादीनि कत्वा वा, कारापेत्वापि वा पन।&lt;br&gt;&#xA;अविञ्ञत्ति सयं लद्धं, दुक्कटं परिभुञ्जति॥&lt;br&gt;&#xA;२१६५.&lt;br&gt;&#xA;विञ्ञत्तिया पनञ्ञाय, लद्धं ताय सयम्पि वा।&lt;br&gt;&#xA;कारापेत्वापि कत्वा वा, तथा अज्झोहरन्तिया॥&lt;br&gt;&#xA;२१६६.&lt;br&gt;&#xA;सेदकम्मादिअत्थाय, धञ्ञविञ्ञत्तिया पन।&lt;br&gt;&#xA;ठपेत्वा सत्त धञ्ञानि, सेसविञ्ञत्तियापि च॥&lt;br&gt;&#xA;२१६७.&lt;br&gt;&#xA;अनापत्तीति ञातब्बं, तथा उम्मत्तिकाय च।&lt;br&gt;&#xA;ञातकानम्पि धञ्ञं तु, आमकं न च वट्टति॥&lt;br&gt;&#xA;२१६८.&lt;br&gt;&#xA;विना विञ्ञत्तिया लद्धं, नवकम्मेसु वट्टति।&lt;br&gt;&#xA;समुट्ठानादयो सब्बे, अद्धानसदिसा मता॥&lt;br&gt;&#xA;सत्तमम्।&lt;br&gt;&#xA;२१६९.&lt;br&gt;&#xA;उच्चारं वापि पस्सावं, सङ्कारं वा विघासकम्।&lt;br&gt;&#xA;छड्डेय्य वा तिरोकुट्टे, छड्डापेय्य परेहि वा॥&lt;br&gt;&#xA;२१७०.&lt;br&gt;&#xA;होति पाचित्तियं तस्सा, पाकारेपि अयं नयो।&lt;br&gt;&#xA;छड्डेन्तिया पनेकेक-मनेकापत्ति दीपिता॥&lt;br&gt;&#xA;२१७१.&lt;br&gt;&#xA;एतानि पन वत्थूनि, चत्तारि सकलानिपि।&lt;br&gt;&#xA;एकेनेव पयोगेन, एका छड्डेन्तिया सिया॥&lt;br&gt;&#xA;२१७२.&lt;br&gt;&#xA;आणत्तियम्पि एसेव, नयो ञेय्यो विभाविना।&lt;br&gt;&#xA;छड्डने दन्तकट्ठस्स, पाचित्ति परिदीपिता॥&lt;br&gt;&#xA;२१७३.&lt;br&gt;&#xA;सब्बत्थ पन भिक्खुस्स, होति आपत्ति दुक्कटम्।&lt;br&gt;&#xA;अवलञ्जेपि वा ठाने, ओलोकेत्वापि वा पन॥&lt;br&gt;&#xA;२१७४.&lt;br&gt;&#xA;छड्डेन्तिया अनापत्ति, तथा उम्मत्तिकाय वा।&lt;br&gt;&#xA;सञ्चरित्तसमुट्ठानं, क्रियाक्रियमिदं सिया॥&lt;br&gt;&#xA;अट्ठमम्।&lt;br&gt;&#xA;२१७५.&lt;br&gt;&#xA;खेत्ते वा नाळिकेरादि-आरामे वापि या पन।&lt;br&gt;&#xA;रोपिमे हरितट्ठाने, यत्थ कत्थचि भिक्खुनी॥&lt;br&gt;&#xA;२१७६.&lt;br&gt;&#xA;तानि चत्तारि वत्थूनि, सचे छड्डेति वा सयम्।&lt;br&gt;&#xA;छड्डापेति तथा वुत्त-नयो आपत्तिनिच्छयो॥&lt;br&gt;&#xA;२१७७.&lt;br&gt;&#xA;भुञ्जमाना निसीदित्वा, खेत्ते तु हरिते तथा।&lt;br&gt;&#xA;उच्छुआदीनि खादन्ती, गच्छन्ती पन तत्थ या॥&lt;br&gt;&#xA;२१७८.&lt;br&gt;&#xA;छड्डेति यदि उच्छिट्ठं, उदकं चलकानि वा।&lt;br&gt;&#xA;होति पाचित्तियं तस्सा, भिक्खुनो होति दुक्कटं॥&lt;br&gt;&#xA;२१७९.&lt;br&gt;&#xA;छड्डेन्तिया सियापत्ति, ठाने अन्तमसो जलम्।&lt;br&gt;&#xA;पिवित्वा मत्थकच्छिन्नं, नाळिकेरम्पि तादिसे॥&lt;br&gt;&#xA;२१८०.&lt;br&gt;&#xA;कसिते तु पनट्ठाने, बीजनिक्खेपने कते।&lt;br&gt;&#xA;न उट्ठेतङ्कुरं याव, सब्बेसं ताव दुक्कटं॥&lt;br&gt;&#xA;२१८१.&lt;br&gt;&#xA;लायितम्पि मनुस्सानं, खेत्तं रक्खति चे पुन।&lt;br&gt;&#xA;रोहनत्थाय तत्थस्सा, यथावत्थुकमेव हि॥&lt;br&gt;&#xA;२१८२.&lt;br&gt;&#xA;न दोसो छड्डिते खेत्ते, सब्बं छड्डेन्तिया पन।&lt;br&gt;&#xA;समुट्ठानादयो सब्बे, अट्ठमेन समा मता॥&lt;br&gt;&#xA;नवमम्।&lt;br&gt;&#xA;२१८३.&lt;br&gt;&#xA;नच्चं वा पन गीतं वा, वादितं वापि भिक्खुनी।&lt;br&gt;&#xA;दस्सनत्थाय गच्छेय्य, तस्सा पाचित्तियं सिया॥&lt;br&gt;&#xA;२१८४.&lt;br&gt;&#xA;दस्सनत्थाय नच्चस्स, गीतस्स सवनाय च।&lt;br&gt;&#xA;गच्छन्तिया सिया तस्सा, पदवारेन दुक्कटं॥&lt;br&gt;&#xA;२१८५.&lt;br&gt;&#xA;सचे एकपयोगेन, ओलोकेन्ती च पस्सति।&lt;br&gt;&#xA;सुणाति तेसं गीतम्पि, एका पाचित्ति दीपिता॥&lt;br&gt;&#xA;२१८६.&lt;br&gt;&#xA;अञ्ञस्मिम्पि दिसाभागे, नच्चं पस्सति चे पन।&lt;br&gt;&#xA;सुणाति अञ्ञतो गीतं, विसुं पाचित्तियो सियुं॥&lt;br&gt;&#xA;२१८७.&lt;br&gt;&#xA;पयोगगणनायेत्थ, आपत्तिगणना सिया।&lt;br&gt;&#xA;नच्चितुं गायितुं नेव, सयं लभति भिक्खुनी॥&lt;br&gt;&#xA;२१८८.&lt;br&gt;&#xA;‘‘अञ्ञं नच्चाति वादेहि’’, इति वत्तुं न वट्टति।&lt;br&gt;&#xA;‘‘उपट्ठानं करोमा’’ति, वुत्ते वा सम्पटिच्छितुं॥&lt;br&gt;&#xA;२१८९.&lt;br&gt;&#xA;तस्सा पाचित्ति सब्बत्थ, भिक्खुनो होति दुक्कटम्।&lt;br&gt;&#xA;‘‘उपट्ठानं करोमा’’ति, वुत्ते भिक्खुनिया पन॥&lt;br&gt;&#xA;२१९०.&lt;br&gt;&#xA;‘‘उपट्ठानं पसत्थ’’न्ति, वत्तुमेवं तु वट्टति।&lt;br&gt;&#xA;आरामेयेव ठत्वा वा, या पस्सति सुणाति वा॥&lt;br&gt;&#xA;२१९१.&lt;br&gt;&#xA;अत्तनो च ठितोकासं, आगन्त्वा च पयोजितम्।&lt;br&gt;&#xA;गन्त्वा पस्सन्तिया वापि, तथारूपा हि कारणा॥&lt;br&gt;&#xA;२१९२.&lt;br&gt;&#xA;पस्सन्तिया तथा मग्गं, नच्चं पटिपथेपि च।&lt;br&gt;&#xA;तथा उम्मत्तिकादीन-मनापत्तापदासुपि॥&lt;br&gt;&#xA;२१९३.&lt;br&gt;&#xA;इदमेळकलोमेन, समुट्ठानं समं मतम्।&lt;br&gt;&#xA;लोकवज्जमिदं पाप-चित्तञ्चेव तिवेदनं॥&lt;br&gt;&#xA;दसमम्।&lt;br&gt;&#xA;लसुणवग्गो पठमो।&lt;br&gt;&#xA;२१९४.&lt;br&gt;&#xA;याध रत्तन्धकारस्मिं, अप्पदीपे पनेकिका।&lt;br&gt;&#xA;सन्तिट्ठति सचे सद्धिं, पुरिसेन च भिक्खुनी॥&lt;br&gt;&#xA;२१९५.&lt;br&gt;&#xA;तस्सा पाचित्तियं वुत्तं, सद्धिं वा सल्लपन्तिया।&lt;br&gt;&#xA;हत्थपासं समागन्त्वा, रहस्सादवसेन तु॥&lt;br&gt;&#xA;२१९६.&lt;br&gt;&#xA;हत्थपासं जहित्वा वा, पुरिसस्स सचे पन।&lt;br&gt;&#xA;अजहित्वापि वा यक्ख-पेतादीनम्पि भिक्खुनी॥&lt;br&gt;&#xA;२१९७.&lt;br&gt;&#xA;सन्तिट्ठति च या तस्सा, दुक्कटं परिदीपितम्।&lt;br&gt;&#xA;अनापत्ति सचे कोचि, दुतिया विञ्ञु विज्जति॥&lt;br&gt;&#xA;२१९८.&lt;br&gt;&#xA;तथा उम्मत्तिकादीन-मथञ्ञविहिताय वा।&lt;br&gt;&#xA;थेय्यसत्थसमुट्ठानं, क्रियं सञ्ञाविमोक्खकं॥&lt;br&gt;&#xA;पठमम्।&lt;br&gt;&#xA;२१९९.&lt;br&gt;&#xA;दुतिये तु ‘‘पटिच्छन्ने, ओकासे’’ति इदं पन।&lt;br&gt;&#xA;अधिकं इतरं सब्बं, पठमेन समं मतं॥&lt;br&gt;&#xA;दुतियम्।&lt;br&gt;&#xA;२२००.&lt;br&gt;&#xA;ततियेपि चतुत्थेपि, अपुब्बं नत्थि किञ्चिपि।&lt;br&gt;&#xA;समानं पठमेनेव, समुट्ठानादिना सह॥&lt;br&gt;&#xA;ततियचतुत्थानि।&lt;br&gt;&#xA;२२०१.&lt;br&gt;&#xA;छदनन्तो निसीदित्वा, अनोवस्सप्पदेसकम्।&lt;br&gt;&#xA;अज्झोकासे निसीदित्वा, उपचारम्पि वा सचे॥&lt;br&gt;&#xA;२२०२.&lt;br&gt;&#xA;अतिक्कमेति या, होति, दुक्कटं पठमे पदे।&lt;br&gt;&#xA;दुतिये च पदे तस्सा, पाचित्ति परियापुता॥&lt;br&gt;&#xA;२२०३.&lt;br&gt;&#xA;पल्लङ्कस्स अनोकासे, दुक्कटं समुदीरितम्।&lt;br&gt;&#xA;तथापुट्ठे अनापुट्ठ-सञ्ञाय विचिकिच्छतो॥&lt;br&gt;&#xA;२२०४.&lt;br&gt;&#xA;असंहारिमेनापत्ति, गिलानायापदासु वा।&lt;br&gt;&#xA;समुट्ठानादयो सब्बे, कथिनेन समा मता॥&lt;br&gt;&#xA;पञ्चमम्।&lt;br&gt;&#xA;२२०५.&lt;br&gt;&#xA;एकापत्ति निसीदित्वा, होति गच्छन्तिया पन।&lt;br&gt;&#xA;एकाव अनिसीदित्वा, निपज्जित्वा वजन्तिया॥&lt;br&gt;&#xA;२२०६.&lt;br&gt;&#xA;निसीदित्वा निपज्जित्वा, होन्ति गच्छन्तिया दुवे।&lt;br&gt;&#xA;सेसं अनन्तरेनेव, समुट्ठानादिना समं॥&lt;br&gt;&#xA;छट्ठम्।&lt;br&gt;&#xA;२२०७.&lt;br&gt;&#xA;छट्ठेन सत्तमं तुल्यं, अट्ठमे नत्थि किञ्चिपि।&lt;br&gt;&#xA;वत्तब्बं तिसमुट्ठानं, सचित्तं दुक्खवेदनं॥&lt;br&gt;&#xA;सत्तमट्ठमानि।&lt;br&gt;&#xA;२२०८.&lt;br&gt;&#xA;निरयब्रह्मचरियेहि, अत्तानं वा परम्पि वा।&lt;br&gt;&#xA;अभिसपेय्य पाचित्ति, वाचतो वाचतो सिया॥&lt;br&gt;&#xA;२२०९.&lt;br&gt;&#xA;ठपेत्वा निरयञ्चेव, ब्रह्मचरियञ्च या पन।&lt;br&gt;&#xA;‘‘सुनखी सूकरी काकी, काणा कुणी’’तिआदिना॥&lt;br&gt;&#xA;२२१०.&lt;br&gt;&#xA;अक्कोसति च वाचाय, वाचायापत्ति दुक्कटम्।&lt;br&gt;&#xA;तिकपाचित्तियं वुत्तं, सेसाय तिकदुक्कटं॥&lt;br&gt;&#xA;२२११.&lt;br&gt;&#xA;पुरक्खत्वा वदन्तीन-मत्थधम्मानुसासनिम्।&lt;br&gt;&#xA;अनापत्तट्ठमेनेव, समुट्ठानादयो समा॥&lt;br&gt;&#xA;नवमम्।&lt;br&gt;&#xA;२२१२.&lt;br&gt;&#xA;रोदन्तिया वधित्वा वा, पाचित्ति परिदीपिता।&lt;br&gt;&#xA;द्वीसु तेसु पनेकेकं, दुक्कटं तु करोन्तिया॥&lt;br&gt;&#xA;२२१३.&lt;br&gt;&#xA;सेसमुत्तानमेवेत्थ, समुट्ठानादयो पन।&lt;br&gt;&#xA;धुरनिक्खेपतुल्याव, क्रियामत्तं विसेसकं॥&lt;br&gt;&#xA;दसमम्।&lt;br&gt;&#xA;अन्धकारवग्गो दुतियो।&lt;br&gt;&#xA;२२१४.&lt;br&gt;&#xA;न्हायति नग्गा या पन हुत्वा।&lt;br&gt;&#xA;सब्बपयोगे दुक्कटमस्सा।&lt;br&gt;&#xA;तस्स च वोसाने जिनवुत्तम्।&lt;br&gt;&#xA;भिक्खुनि दोसं सा समुपेति॥&lt;br&gt;&#xA;२२१५.&lt;br&gt;&#xA;अच्छिन्नचीवरा नट्ठ-चीवरा आपदासु वा।&lt;br&gt;&#xA;न दोसेळकलोमेन, समुट्ठानादयो समा॥&lt;br&gt;&#xA;पठमम्।&lt;br&gt;&#xA;२२१६.&lt;br&gt;&#xA;दुतिये पन वत्तब्बं, अपुब्बं नत्थि किञ्चिपि।&lt;br&gt;&#xA;समुट्ठानादयो सब्बे, सञ्चरित्तसमा मता॥&lt;br&gt;&#xA;दुतियम्।&lt;br&gt;&#xA;२२१७.&lt;br&gt;&#xA;दुस्सिब्बितं विसिब्बेत्वा, सिब्बनत्थाय चीवरम्।&lt;br&gt;&#xA;अनन्तराय तं पच्छा, या न सिब्बेय्य भिक्खुनी॥&lt;br&gt;&#xA;२२१८.&lt;br&gt;&#xA;ठपेत्वा चतुपञ्चाहं, ‘‘न सिब्बिस्साम्यह’’न्ति हि।&lt;br&gt;&#xA;धुरे निक्खित्तमत्तेव, तस्सा पाचित्तियं सिया॥&lt;br&gt;&#xA;२२१९.&lt;br&gt;&#xA;पच्छा सिब्बति पाचित्ति, निक्खिपित्वा धुरं सचे।&lt;br&gt;&#xA;तिकपाचित्तियं वुत्तं, सेसाय तिकदुक्कटं॥&lt;br&gt;&#xA;२२२०.&lt;br&gt;&#xA;वुत्तं उभिन्नमञ्ञस्मिं, परिक्खारे तु दुक्कटम्।&lt;br&gt;&#xA;अनापत्ति गिलानाय, अन्तरायेपि वा सति॥&lt;br&gt;&#xA;२२२१.&lt;br&gt;&#xA;अतिक्कमेति पञ्चाहं, करोन्ती वापि चीवरम्।&lt;br&gt;&#xA;धुरनिक्खेपनं नाम, समुट्ठानमिदं मतं॥&lt;br&gt;&#xA;ततियम्।&lt;br&gt;&#xA;२२२२.&lt;br&gt;&#xA;पञ्चाहिकं तु सङ्घाटि-चारं यातिक्कमेय्य हि।&lt;br&gt;&#xA;होति पाचित्तियापत्ति, छट्ठे तस्सारुणुग्गमे॥&lt;br&gt;&#xA;२२२३.&lt;br&gt;&#xA;एकस्मिं चीवरे एका, पञ्च पञ्चसु दीपिता।&lt;br&gt;&#xA;तिचीवरञ्च संकच्चि, दकसाटीति पञ्च तु॥&lt;br&gt;&#xA;२२२४.&lt;br&gt;&#xA;तिकपाचित्ति पञ्चाहा-नतिक्कन्ते द्विदुक्कटम्।&lt;br&gt;&#xA;पञ्चमे दिवसे पञ्च, चीवरानि निसेवति॥&lt;br&gt;&#xA;२२२५.&lt;br&gt;&#xA;ओतापेति गिलानाय, अनापत्तिपदासुपि।&lt;br&gt;&#xA;समुट्ठानादयो सब्बे, कथिनेन समा मता॥&lt;br&gt;&#xA;चतुत्थम्।&lt;br&gt;&#xA;२२२६.&lt;br&gt;&#xA;गहेत्वा या अनापुच्छा, सङ्कमेतब्बचीवरम्।&lt;br&gt;&#xA;परिभुञ्जति अञ्ञिस्सा, तस्सा पाचित्तियं सिया॥&lt;br&gt;&#xA;२२२७.&lt;br&gt;&#xA;तिकपाचित्तियं वुत्तं, सेसाय तिकदुक्कटम्।&lt;br&gt;&#xA;अच्छिन्नचीवरा नट्ठ-चीवरा आपदासु वा॥&lt;br&gt;&#xA;२२२८.&lt;br&gt;&#xA;तथा उम्मत्तिकादीन-मनापत्ति पकासिता।&lt;br&gt;&#xA;कथिनेन समुट्ठानं, तुल्यमेतं क्रियाक्रियं॥&lt;br&gt;&#xA;पञ्चमम्।&lt;br&gt;&#xA;२२२९.&lt;br&gt;&#xA;या हि भिक्खुनि सङ्घस्स, लभितब्बं तु चीवरम्।&lt;br&gt;&#xA;निवारेति सचे तस्सा, पाचित्ति परिदीपये॥&lt;br&gt;&#xA;२२३०.&lt;br&gt;&#xA;गणस्सापि च एकिस्सा, लाभे आपत्ति दुक्कटम्।&lt;br&gt;&#xA;तथेवञ्ञं परिक्खारं, निवारेति सचे पन॥&lt;br&gt;&#xA;२२३१.&lt;br&gt;&#xA;आनिसंसं निदस्सेत्वा, निवारेति न दोसता।&lt;br&gt;&#xA;अदिन्नादानतुल्याव, समुट्ठानादयो मता॥&lt;br&gt;&#xA;छट्ठम्।&lt;br&gt;&#xA;२२३२.&lt;br&gt;&#xA;चीवरानं विभङ्गं या, पटिसेधेय्य धम्मिकम्।&lt;br&gt;&#xA;होति पाचित्तियं तस्सा, दुक्कटं परिदीपितं॥&lt;br&gt;&#xA;२२३३.&lt;br&gt;&#xA;अधम्मे धम्मसञ्ञाय, उभो वेमतिकाय वा।&lt;br&gt;&#xA;आनिसंसं निदस्सेत्वा, पटिसेधेन्तिया पन॥&lt;br&gt;&#xA;२२३४.&lt;br&gt;&#xA;तथा उम्मत्तिकादीन-मनापत्ति पकासिता।&lt;br&gt;&#xA;समुट्ठानादयो सब्बे, अनन्तरसमा मता॥&lt;br&gt;&#xA;सत्तमम्।&lt;br&gt;&#xA;२२३५.&lt;br&gt;&#xA;निवासनूपगं वापि, तथा पारुपनूपगम्।&lt;br&gt;&#xA;कप्पबिन्दुकतं किञ्चि, मुञ्चित्वा सहधम्मिके॥&lt;br&gt;&#xA;२२३६.&lt;br&gt;&#xA;पितरोपि पनञ्ञस्स, ददेय्य यदि चीवरम्।&lt;br&gt;&#xA;यस्स कस्सचि तस्सापि, पाचित्ति परियापुता॥&lt;br&gt;&#xA;२२३७.&lt;br&gt;&#xA;गणनाय वसेनेत्थ, चीवरानं तु ता पन।&lt;br&gt;&#xA;पाचित्तियो गणेतब्बा, भिक्खुनो दुक्कटं सिया॥&lt;br&gt;&#xA;२२३८.&lt;br&gt;&#xA;तावकालिकमञ्ञेस-मनापत्ति ददाति चे।&lt;br&gt;&#xA;सञ्चरित्तसमा वुत्ता, समुट्ठानादयो नया॥&lt;br&gt;&#xA;अट्ठमम्।&lt;br&gt;&#xA;२२३९.&lt;br&gt;&#xA;चीवरस्स विभङ्गं या, निसेधेत्वान चीवरे।&lt;br&gt;&#xA;कालं अतिक्कमेय्यस्सा, दुब्बलासाय दोसता॥&lt;br&gt;&#xA;२२४०.&lt;br&gt;&#xA;अदुब्बले तु चीवरे, सुदुब्बलन्ति चेतसा।&lt;br&gt;&#xA;उभोसु कङ्खिताय वा, अवोच दुक्कटं जिनो॥&lt;br&gt;&#xA;२२४१.&lt;br&gt;&#xA;आनिसंसं निदस्सेत्वा, निवारेति न दोसता।&lt;br&gt;&#xA;अदिन्नादानतुल्याव, समुट्ठानादयो मता॥&lt;br&gt;&#xA;नवमम्।&lt;br&gt;&#xA;२२४२.&lt;br&gt;&#xA;धम्मिकं कथिनुद्धारं, या निवारेय्य भिक्खुनी।&lt;br&gt;&#xA;तस्सा पाचित्तियापत्ति, मुनिन्देन पकासिता॥&lt;br&gt;&#xA;२२४३.&lt;br&gt;&#xA;आनिसंसो महा होति, यस्स अत्थारमूलको।&lt;br&gt;&#xA;उद्धारमूलको अप्पो, न दातब्बो पनीदिसो॥&lt;br&gt;&#xA;२२४४.&lt;br&gt;&#xA;आनिसंसो महा होति, यस्स उब्भारमूलको।&lt;br&gt;&#xA;अत्थारमूलको अप्पो, दातब्बो एवरूपको॥&lt;br&gt;&#xA;२२४५.&lt;br&gt;&#xA;तथा समानिसंसोपि, सद्धापालनकारणा।&lt;br&gt;&#xA;आनिसंसं निदस्सेत्वा, पटिसेधेति वट्टति॥&lt;br&gt;&#xA;२२४६.&lt;br&gt;&#xA;सेसं पन असेसेन, सत्तमेन समं मतम्।&lt;br&gt;&#xA;समुट्ठानादिना सद्धिं, अपुब्बं नत्थि किञ्चिपि॥&lt;br&gt;&#xA;दसमम्।&lt;br&gt;&#xA;नग्गवग्गो ततियो।&lt;br&gt;&#xA;२२४७.&lt;br&gt;&#xA;एकाय तु निपन्नाय, अपरा वा निपज्जतु।&lt;br&gt;&#xA;निपज्जेय्युं सहेव द्वे, द्विन्नं पाचित्तियं सिया॥&lt;br&gt;&#xA;२२४८.&lt;br&gt;&#xA;आपत्तिबहुका ञेय्या, पुनप्पुनं निपज्जने।&lt;br&gt;&#xA;एकाय च निपन्नाय, सचे एका निसीदति॥&lt;br&gt;&#xA;२२४९.&lt;br&gt;&#xA;उभो वापि निसीदन्ति, समं, उम्मत्तिकाय वा।&lt;br&gt;&#xA;अनापत्ति समुट्ठानं, एळकेन समं मतं॥&lt;br&gt;&#xA;पठमम्।&lt;br&gt;&#xA;२२५०.&lt;br&gt;&#xA;पावारकटसारादिं, सन्थरित्वा पनेककम्।&lt;br&gt;&#xA;संहारिमेसु तेनेव, पारुपित्वा सचे पन॥&lt;br&gt;&#xA;२२५१.&lt;br&gt;&#xA;निपज्जन्ति सहेव द्वे, तासं पाचित्तियं सिया।&lt;br&gt;&#xA;एकस्मिं दुक्कटं द्विन्नं, वुत्तं तु द्विकदुक्कटं॥&lt;br&gt;&#xA;२२५२.&lt;br&gt;&#xA;ववत्थानं निदस्सेत्वा, निपज्जन्ति सचे पन।&lt;br&gt;&#xA;न दोसुम्मत्तिकादीनं, सेसं तुल्यं पनादिना॥&lt;br&gt;&#xA;दुतियम्।&lt;br&gt;&#xA;२२५३.&lt;br&gt;&#xA;पुरतो च अनापुच्छा, यदि चङ्कमनादयो।&lt;br&gt;&#xA;करेय्य पन पाचित्ति, अञ्ञिस्साफासुकारणा॥&lt;br&gt;&#xA;२२५४.&lt;br&gt;&#xA;निवत्तनानं गणनाय तस्सा।&lt;br&gt;&#xA;पाचित्तियानं गणना च ञेय्या।&lt;br&gt;&#xA;पयोगतोयेव भवन्ति दोसा।&lt;br&gt;&#xA;निपज्जनट्ठाननिसीदनानं॥&lt;br&gt;&#xA;२२५५.&lt;br&gt;&#xA;उद्देसादीसु पाचित्ति, पदानं गणनावसा।&lt;br&gt;&#xA;तिकपाचित्तियं वुत्तं, सेसाय तिकदुक्कटं॥&lt;br&gt;&#xA;२२५६.&lt;br&gt;&#xA;न च अफासुकामाय, आपुच्छा पुरतो पन।&lt;br&gt;&#xA;तस्सा चङ्कमनादीनि, अनापत्ति करोन्तिया॥&lt;br&gt;&#xA;२२५७.&lt;br&gt;&#xA;अदिन्नादानतुल्याव , समुट्ठानादयो नया।&lt;br&gt;&#xA;क्रियाक्रियमिदं पाप- मानसं दुक्खवेदनं॥&lt;br&gt;&#xA;ततियम्।&lt;br&gt;&#xA;२२५८.&lt;br&gt;&#xA;सयं अनन्तराया या, दुक्खितं सहजीविनिम्।&lt;br&gt;&#xA;नुपट्ठापेय्य चञ्ञाय, नुपट्ठेय्य सयम्पि वा॥&lt;br&gt;&#xA;२२५९.&lt;br&gt;&#xA;धुरे निक्खित्तमत्तेव, तस्सा पाचित्तियं सिया।&lt;br&gt;&#xA;अन्तेवासिनिया वापि, दुक्कटं इतराय वा॥&lt;br&gt;&#xA;२२६०.&lt;br&gt;&#xA;अनापत्ति गिलानाय, गवेसित्वालभन्तिया।&lt;br&gt;&#xA;आपदुम्मत्तिकादीनं, धुरनिक्खेपनोदयं॥&lt;br&gt;&#xA;चतुत्थम्।&lt;br&gt;&#xA;२२६१.&lt;br&gt;&#xA;सकं पुग्गलिकं दत्वा, सकवाटं उपस्सयम्।&lt;br&gt;&#xA;सयं उपस्सया तम्हा, निक्कड्ढति सचे पन॥&lt;br&gt;&#xA;२२६२.&lt;br&gt;&#xA;एकेनेव पयोगेन, द्वारादीसु बहूनिपि।&lt;br&gt;&#xA;तं निक्कड्ढन्तिया तस्सा, एकं पाचित्तियं सिया॥&lt;br&gt;&#xA;२२६३.&lt;br&gt;&#xA;पयोगगणनायेत्थ, पाचित्तिगणना मता।&lt;br&gt;&#xA;आणत्तियम्पि एसेव, नयो वुत्तो महेसिना॥&lt;br&gt;&#xA;२२६४.&lt;br&gt;&#xA;‘‘एत्तकाव इमं द्वारा, निक्कड्ढाही’’ति भासति।&lt;br&gt;&#xA;एकायाणत्तिया द्वार-गणनापत्तियो सियुं॥&lt;br&gt;&#xA;२२६५.&lt;br&gt;&#xA;दुक्कटं अकवाटम्हा, सेसाय तिकदुक्कटम्।&lt;br&gt;&#xA;उभिन्नं पन सब्बत्थ, परिक्खारेसु दुक्कटं॥&lt;br&gt;&#xA;२२६६.&lt;br&gt;&#xA;सेसमेत्थ असेसेन, समुट्ठानादिना सह।&lt;br&gt;&#xA;सङ्घिका हि विहारस्मा, निक्कड्ढनसमं मतं॥&lt;br&gt;&#xA;पञ्चमम्।&lt;br&gt;&#xA;२२६७.&lt;br&gt;&#xA;छट्ठे पनिध वत्तब्बं, अपुब्बं नत्थि किञ्चिपि।&lt;br&gt;&#xA;सिक्खापदेनरिट्ठस्स, सदिसोव विनिच्छयो॥&lt;br&gt;&#xA;छट्ठम्।&lt;br&gt;&#xA;२२६८.&lt;br&gt;&#xA;सासङ्कसम्मते अन्तो-रट्ठे भिक्खुनिया पन।&lt;br&gt;&#xA;चरन्तिया सियापत्ति, विना सत्थेन चारिकं॥&lt;br&gt;&#xA;२२६९.&lt;br&gt;&#xA;गामन्तरपवेसे च, अरञ्ञे अद्धयोजने।&lt;br&gt;&#xA;पाचित्तियनयो ञेय्यो, भिक्खुना विनयञ्ञुना॥&lt;br&gt;&#xA;२२७०.&lt;br&gt;&#xA;न दोसो सह सत्थेन, खेमट्ठानापदासु वा।&lt;br&gt;&#xA;इदं एळकलोमेन, समुट्ठानादिना समं॥&lt;br&gt;&#xA;सत्तमम्।&lt;br&gt;&#xA;२२७१.&lt;br&gt;&#xA;अट्ठमे नवमे वापि, अनुत्तानं न विज्जति।&lt;br&gt;&#xA;सत्तमेन समानानि, समुट्ठानादिना सह॥&lt;br&gt;&#xA;अट्ठमनवमानि।&lt;br&gt;&#xA;२२७२.&lt;br&gt;&#xA;पाचित्ति धुरनिक्खेपे, ‘‘न गमिस्साम्यह’’न्ति च।&lt;br&gt;&#xA;कत्वा च धुरनिक्खेपं, पच्छा गच्छन्तिया तथा॥&lt;br&gt;&#xA;२२७३.&lt;br&gt;&#xA;योजनानि पवारेत्वा, पञ्च गन्तुम्पि वट्टति।&lt;br&gt;&#xA;छसु वत्तब्बमेवत्थि, किन्नु नामिध तं सिया॥&lt;br&gt;&#xA;२२७४.&lt;br&gt;&#xA;तीणि गन्त्वा च तेनेव, पच्चागन्तुं न वट्टति।&lt;br&gt;&#xA;अञ्ञेन पन मग्गेन, पच्छागच्छति वट्टति॥&lt;br&gt;&#xA;२२७५.&lt;br&gt;&#xA;अनापत्तन्तरायस्मिं, तस्सा दसविधे सति।&lt;br&gt;&#xA;आपदासु गिलानाय, अलाभे दुतियाय वा॥&lt;br&gt;&#xA;२२७६.&lt;br&gt;&#xA;राजचोरमनुस्सग्गि-तोयवाळसरीसपा।&lt;br&gt;&#xA;मनुस्सजीवितब्रह्म-चरियस्सन्तरायिका॥&lt;br&gt;&#xA;२२७७.&lt;br&gt;&#xA;समुट्ठानादिना तुल्यं, पठमन्तिमवत्थुना।&lt;br&gt;&#xA;अयमेव विसेसो हि, अक्रियं दुक्खवेदनं॥&lt;br&gt;&#xA;दसमम्।&lt;br&gt;&#xA;तुवट्टवग्गो चतुत्थो।&lt;br&gt;&#xA;२२७८.&lt;br&gt;&#xA;राजागारं चित्तागारं, आरामं कीळुय्यानं वा।&lt;br&gt;&#xA;कीळावापिं नानाकारं, दट्ठुं गच्छन्तिनं तानि॥&lt;br&gt;&#xA;२२७९.&lt;br&gt;&#xA;निद्दिट्ठं मुनिना तासं, दुक्कटं तु पदे पदे।&lt;br&gt;&#xA;पदं अनुद्धरित्वाव, सचे पस्सन्ति पञ्चपि॥&lt;br&gt;&#xA;२२८०.&lt;br&gt;&#xA;एकायेव पनापत्ति, पाचित्ति परिदीपिता।&lt;br&gt;&#xA;गन्त्वा पस्सन्ति चे तं तं, पाटेक्कापत्तियो सियुं॥&lt;br&gt;&#xA;२२८१.&lt;br&gt;&#xA;पयोगबहुतायापि, पाचित्तिबहुता सिया।&lt;br&gt;&#xA;भिक्खुस्स पन सब्बत्थ, होति आपत्ति दुक्कटं॥&lt;br&gt;&#xA;२२८२.&lt;br&gt;&#xA;अवसेसो अनापत्ति-कथामग्गविनिच्छयो।&lt;br&gt;&#xA;नच्चदस्सनतुल्योव, समुट्ठानादिना सह॥&lt;br&gt;&#xA;पठमम्।&lt;br&gt;&#xA;२२८३.&lt;br&gt;&#xA;आसन्दिं वा पल्लङ्कं वा, माणनातीतं वाळूपेतम्।&lt;br&gt;&#xA;सेवन्तीनं यासं तासं, पाचित्तापत्तिं सत्थाह॥&lt;br&gt;&#xA;२२८४.&lt;br&gt;&#xA;निसीदनस्सापि निपज्जनस्स।&lt;br&gt;&#xA;पयोगबाहुल्लवसेन होति।&lt;br&gt;&#xA;इच्चेवमच्चन्तयसेन वुत्ता।&lt;br&gt;&#xA;पाचित्तियानं गणना पनेवं॥&lt;br&gt;&#xA;२२८५.&lt;br&gt;&#xA;पादे आसन्दिया छेत्वा, भित्वा पल्लङ्कवाळके।&lt;br&gt;&#xA;अनापत्ति समुट्ठान-मनन्तरसमं मतं॥&lt;br&gt;&#xA;दुतियम्।&lt;br&gt;&#xA;२२८६.&lt;br&gt;&#xA;छन्नं अञ्ञतरं सुत्तं, यदि कन्तति भिक्खुनी।&lt;br&gt;&#xA;यत्तकं अञ्छितं हत्था, तस्मिं तक्कम्हि वेठिते॥&lt;br&gt;&#xA;२२८७.&lt;br&gt;&#xA;एका पाचित्ति निद्दिट्ठा, सुत्तकन्तनतो पन।&lt;br&gt;&#xA;सब्बपुब्बपयोगेसु, दुक्कटं हत्थवारतो॥&lt;br&gt;&#xA;२२८८.&lt;br&gt;&#xA;न दोसो कन्तितं सुत्तं, पुन कन्तन्तिया पन।&lt;br&gt;&#xA;इदं एळकलोमेन, समुट्ठानादिना समं॥&lt;br&gt;&#xA;ततियम्।&lt;br&gt;&#xA;२२८९.&lt;br&gt;&#xA;कोट्टनं तण्डुलानं तु, आदिं कत्वान दुक्कटम्।&lt;br&gt;&#xA;सब्बपुब्बपयोगेसु, वेय्यावच्चं करोन्तिया॥&lt;br&gt;&#xA;२२९०.&lt;br&gt;&#xA;भाजनानि गणेत्वाव, पाचित्ति यागुआदिसु।&lt;br&gt;&#xA;खज्जकादीसु रूपानं, गणनाय हि दीपये॥&lt;br&gt;&#xA;२२९१.&lt;br&gt;&#xA;सचे मातापितूनम्पि, आगतानं पनत्तनो।&lt;br&gt;&#xA;किञ्चि कम्मं अकारेत्वा, किञ्चि कातुं न वट्टति॥&lt;br&gt;&#xA;२२९२.&lt;br&gt;&#xA;सङ्घस्स यागुपाने वा, सङ्घभत्तेपि वा तथा।&lt;br&gt;&#xA;चेतियस्स च पूजाय, वेय्यावच्चकरस्स वा॥&lt;br&gt;&#xA;२२९३.&lt;br&gt;&#xA;अत्तनो च अनापत्ति, तथा उम्मत्तिकाय वा।&lt;br&gt;&#xA;समुट्ठानादयो सब्बे, ततियेन समा मता॥&lt;br&gt;&#xA;चतुत्थम्।&lt;br&gt;&#xA;२२९४.&lt;br&gt;&#xA;पाचित्ति धुरनिक्खेपे, यथा चीवरसिब्बने।&lt;br&gt;&#xA;तथा इध पनेकाहं, परिहारो न लब्भति॥&lt;br&gt;&#xA;२२९५.&lt;br&gt;&#xA;सेसं वुत्तनयेनेव, तत्थ चीवरसिब्बने।&lt;br&gt;&#xA;समुट्ठानादिना सद्धिं, वेदितब्बं विभाविना।&lt;br&gt;&#xA;पञ्चमम्।&lt;br&gt;&#xA;२२९६.&lt;br&gt;&#xA;कायेन कायबद्धेन, तथा निस्सग्गियेन वा।&lt;br&gt;&#xA;गिहीनं पन यं किञ्चि, दन्तपोनोदकं विना॥&lt;br&gt;&#xA;२२९७.&lt;br&gt;&#xA;अज्झोहरणियं अञ्ञं, अञ्ञेसं तु ददाति या।&lt;br&gt;&#xA;होति पाचित्तियं तस्सा, ठपेत्वा सहधम्मिके॥&lt;br&gt;&#xA;२२९८.&lt;br&gt;&#xA;दन्तकट्ठोदके वुत्तं, दुक्कटं मुनिना इध।&lt;br&gt;&#xA;या न देति च दापेति, निक्खमित्वापि देन्तिया॥&lt;br&gt;&#xA;२२९९.&lt;br&gt;&#xA;देति बाहिरलेपं वा, न दोसुम्मत्तिकाय वा।&lt;br&gt;&#xA;समुट्ठानादयो सब्बे, ततियेन समा मता॥&lt;br&gt;&#xA;छट्ठम्।&lt;br&gt;&#xA;२३००.&lt;br&gt;&#xA;अदत्वा परिभुञ्जेय्य, या चावसथचीवरम्।&lt;br&gt;&#xA;दिवसे तु चतुत्थे तं, धोवित्वा पुन चीवरं॥&lt;br&gt;&#xA;२३०१.&lt;br&gt;&#xA;सामणेराय वा अन्त-मसो उतुनिया सचे।&lt;br&gt;&#xA;तस्सा पाचित्तियं वुत्तं, तिकपाचित्तियं सिया॥&lt;br&gt;&#xA;२३०२.&lt;br&gt;&#xA;तस्सा निस्सज्जिते तस्मिं, वुत्तं तु द्विकदुक्कटम्।&lt;br&gt;&#xA;उतुनीनं अभावे तु, अञ्ञासं पुन परियये॥&lt;br&gt;&#xA;२३०३.&lt;br&gt;&#xA;अच्छिन्नचीवरादीन-मनापत्तापदासुपि।&lt;br&gt;&#xA;समुट्ठानादयो सब्बे, कथिनेन समा मता॥&lt;br&gt;&#xA;सत्तमम्।&lt;br&gt;&#xA;२३०४.&lt;br&gt;&#xA;अदत्वा रक्खणत्थाय, विहारं सकवाटकम्।&lt;br&gt;&#xA;होति पाचित्तियं तस्सा, चारिकं पक्कमन्तिया॥&lt;br&gt;&#xA;२३०५.&lt;br&gt;&#xA;अत्तनो गामतो अञ्ञं, गामं गच्छन्तिया पन।&lt;br&gt;&#xA;परिक्खित्तविहारस्स, परिक्खेपम्पि वा तथा॥&lt;br&gt;&#xA;२३०६.&lt;br&gt;&#xA;इतरस्सुपचारं वा, पठमेन पदेन तम्।&lt;br&gt;&#xA;दुक्कटं समतिक्कन्ते, पाचित्ति दुतियेन तु॥&lt;br&gt;&#xA;२३०७.&lt;br&gt;&#xA;अकवाटबन्धनस्मिं, दुक्कटं परिदीपितम्।&lt;br&gt;&#xA;अन्तराये अनापत्ति, जग्गिकं अलभन्तिया॥&lt;br&gt;&#xA;२३०८.&lt;br&gt;&#xA;आपदासु गिलानाय, तथा उम्मत्तिकाय वा।&lt;br&gt;&#xA;समुट्ठानादयो सब्बे, कथिनेन समा मता॥&lt;br&gt;&#xA;अट्ठमम्।&lt;br&gt;&#xA;२३०९.&lt;br&gt;&#xA;हत्थिअस्सरथादीहि, संयुत्तं सिप्पमेव वा।&lt;br&gt;&#xA;परूपघातकं मन्ता-गदयोगप्पभेदकं॥&lt;br&gt;&#xA;२३१०.&lt;br&gt;&#xA;परियापुणेय्य चे किञ्चि, यस्स कस्सचि सन्तिके।&lt;br&gt;&#xA;होति पाचित्तियं तस्सा, पदादीनं वसेनिध॥&lt;br&gt;&#xA;२३११.&lt;br&gt;&#xA;लेखे पन अनापत्ति, धारणाय च गुत्तिया।&lt;br&gt;&#xA;परित्तेसु च सब्बेसु, तथा उम्मत्तिकाय वा॥&lt;br&gt;&#xA;नवमम्।&lt;br&gt;&#xA;२३१२.&lt;br&gt;&#xA;दसमे नत्थि वत्तब्बं, नवमेन समं इदम्।&lt;br&gt;&#xA;समुट्ठानादयो द्विन्नं, पदसोधम्मसादिसा॥&lt;br&gt;&#xA;दसमम्।&lt;br&gt;&#xA;चित्तागारवग्गो पञ्चमो।&lt;br&gt;&#xA;२३१३.&lt;br&gt;&#xA;सभिक्खुकं पनारामं, जानित्वा पविसन्तिया।&lt;br&gt;&#xA;अनापुच्छाव यं किञ्चि, पाचित्ति परियापुता॥&lt;br&gt;&#xA;२३१४.&lt;br&gt;&#xA;सचे अन्तमसो रुक्ख-मूलस्सपि च भिक्खुनी।&lt;br&gt;&#xA;अनापुच्छा परिक्खेपं, अतिक्कामेति या पन॥&lt;br&gt;&#xA;२३१५.&lt;br&gt;&#xA;उपचारोक्कमे वापि, अपरिक्खित्तकस्स तु।&lt;br&gt;&#xA;दुक्कटं पठमे पादे, पाचित्ति दुतिये सिया॥&lt;br&gt;&#xA;२३१६.&lt;br&gt;&#xA;अभिक्खुके सभिक्खूति, सञ्ञाय पनुभोसुपि।&lt;br&gt;&#xA;जातकङ्खाय वा तस्सा, होति आपत्ति दुक्कटं॥&lt;br&gt;&#xA;२३१७.&lt;br&gt;&#xA;पठमं पविसन्तीनं, तासं सीसानुलोकिका।&lt;br&gt;&#xA;ता सन्निपतिता यत्थ, तासं गच्छति सन्तिकं॥&lt;br&gt;&#xA;२३१८.&lt;br&gt;&#xA;सन्तं भिक्खुं पनापुच्छा, मग्गो वाराममज्झतो।&lt;br&gt;&#xA;तेन गच्छन्तिया वापि, आपदासु विसन्तिया॥&lt;br&gt;&#xA;२३१९.&lt;br&gt;&#xA;तथा उम्मत्तिकादीन-मनापत्ति पकासिता।&lt;br&gt;&#xA;धुरनिक्खेपतुल्याव, समुट्ठानादयो नया॥&lt;br&gt;&#xA;पठमम्।&lt;br&gt;&#xA;२३२०.&lt;br&gt;&#xA;अक्कोसेय्य च या भिक्खुं, परिभासेय्य वा पन।&lt;br&gt;&#xA;तिकपाचित्तियं तस्सा, सेसे च तिकदुक्कटं॥&lt;br&gt;&#xA;२३२१.&lt;br&gt;&#xA;पुरक्खत्वा वदन्तीन-।&lt;br&gt;&#xA;मत्थधम्मानुसासनिम्।&lt;br&gt;&#xA;न दोसोमसवादेन।&lt;br&gt;&#xA;तुल्यो सेसनयो मतो॥&lt;br&gt;&#xA;दुतियम्।&lt;br&gt;&#xA;२३२२.&lt;br&gt;&#xA;या सङ्घं परिभासेय्य, तस्सा पाचित्तियं सिया।&lt;br&gt;&#xA;एकं सम्बहुला वापि, तथेव इतराय वा॥&lt;br&gt;&#xA;२३२३.&lt;br&gt;&#xA;परिभासन्तिया तस्सा, दुक्कटं परिदीपितम्।&lt;br&gt;&#xA;सेसं अनन्तरेनेव, समुट्ठानादिना समं॥&lt;br&gt;&#xA;ततियम्।&lt;br&gt;&#xA;२३२४.&lt;br&gt;&#xA;निमन्तितापि वा सचे, पवारितापि वा पन।&lt;br&gt;&#xA;निमन्तनपवारणा, उभोपि वुत्तलक्खणा॥&lt;br&gt;&#xA;२३२५.&lt;br&gt;&#xA;पुरेभत्तं तु यागुञ्च, ठपेत्वा कालिकत्तयम्।&lt;br&gt;&#xA;या चज्झोहरणत्थाय, यं किञ्चि पन आमिसं॥&lt;br&gt;&#xA;२३२६.&lt;br&gt;&#xA;पटिग्गण्हाति चे तस्सा, गहणे दुक्कटं सिया।&lt;br&gt;&#xA;अज्झोहारवसेनेत्थ, पाचित्ति परिदीपिता॥&lt;br&gt;&#xA;२३२७.&lt;br&gt;&#xA;कालिकानि च तीणेव, आहारत्थाय गण्हति।&lt;br&gt;&#xA;गहणे दुक्कटं वुत्तं, तथा अज्झोहरन्तिया॥&lt;br&gt;&#xA;२३२८.&lt;br&gt;&#xA;निमन्तिता या पन अप्पवारिता।&lt;br&gt;&#xA;सचेपि यागुं पिवतीध वट्टति।&lt;br&gt;&#xA;तथा कथेत्वा पुन सामिकस्स वा।&lt;br&gt;&#xA;सचेपि सा भुञ्जति अञ्ञभोजनं॥&lt;br&gt;&#xA;२३२९.&lt;br&gt;&#xA;कालिकानि च तीणेव, पच्चये सति भुञ्जति।&lt;br&gt;&#xA;तथा उम्मत्तिकादीनं, अनापत्ति पकासिता॥&lt;br&gt;&#xA;२३३०.&lt;br&gt;&#xA;समुट्ठानमिदं तुल्यं, अद्धानेन क्रियाक्रियम्।&lt;br&gt;&#xA;निमन्तिता अनापुच्छा, सामिं भुञ्जति चे पन॥&lt;br&gt;&#xA;२३३१.&lt;br&gt;&#xA;कप्पियं पन कारेत्वा, अकारेत्वापि वा यदि।&lt;br&gt;&#xA;परिभुञ्जति या तस्सा, पाचित्ति क्रियतो सिया॥&lt;br&gt;&#xA;चतुत्थम्।&lt;br&gt;&#xA;२३३२.&lt;br&gt;&#xA;भिक्खुनीनं अवण्णं वा, पाचित्ति कुलसन्तिके।&lt;br&gt;&#xA;कुलस्सावण्णनं वापि, भिक्खुनीनं वदन्तिया॥&lt;br&gt;&#xA;२३३३.&lt;br&gt;&#xA;सन्तं भासन्तिया दोसं, न दोसुम्मत्तिकाय वा।&lt;br&gt;&#xA;ओमसवादतुल्याव, समुट्ठानादयो नया॥&lt;br&gt;&#xA;पञ्चमम्।&lt;br&gt;&#xA;२३३४.&lt;br&gt;&#xA;अद्धयोजनतो ओरे, भिक्खु ओवाददायको।&lt;br&gt;&#xA;न वसति सचे मग्गो, अखेमो वा सचे सिया॥&lt;br&gt;&#xA;२३३५.&lt;br&gt;&#xA;अयं अभिक्खुको नाम, आवासो पन तत्थ हि।&lt;br&gt;&#xA;उपगच्छन्तिया वस्सं, आपत्ति अरुणुग्गमे॥&lt;br&gt;&#xA;२३३६.&lt;br&gt;&#xA;पक्कन्ता पक्खसङ्कन्ता, विब्भन्ता वा मतापि वा।&lt;br&gt;&#xA;वस्सं उपगता भिक्खू, अनापत्तापदासुपि॥&lt;br&gt;&#xA;२३३७.&lt;br&gt;&#xA;सेसो ञेय्यो कथामग्गो।&lt;br&gt;&#xA;भिक्खुनोवादको पन।&lt;br&gt;&#xA;इदं एळकलोमेन।&lt;br&gt;&#xA;समुट्ठानादिना समं॥&lt;br&gt;&#xA;छट्ठम्।&lt;br&gt;&#xA;२३३८.&lt;br&gt;&#xA;या भिक्खुनुभतोसङ्घे, वस्संवुट्ठा ततो पुन।&lt;br&gt;&#xA;‘‘नाहं पवारेस्सामी’’ति, सा निक्खिपति चे धुरं॥&lt;br&gt;&#xA;२३३९.&lt;br&gt;&#xA;धुरे निक्खित्तमत्तस्मिं, तस्सा पाचित्तियं सिया।&lt;br&gt;&#xA;सति वा अन्तरायस्मिं, गिलानायापदासुपि॥&lt;br&gt;&#xA;२३४०.&lt;br&gt;&#xA;परियेसित्वापि वा भिक्खुं, न दोसो अलभन्तिया।&lt;br&gt;&#xA;इदं तु धुरनिक्खेप-समुट्ठानमुदीरितं॥&lt;br&gt;&#xA;सत्तमम्।&lt;br&gt;&#xA;२३४१.&lt;br&gt;&#xA;‘‘ओवादादीनमत्थाय, न गच्छिस्साम्यह’’न्ति हि।&lt;br&gt;&#xA;धुरे निक्खित्तमत्तस्मिं, पाचित्ति परिदीपये॥&lt;br&gt;&#xA;२३४२.&lt;br&gt;&#xA;सदिसं तु समुट्ठानं, पठमन्तिमवत्थुना।&lt;br&gt;&#xA;अक्रियं लोकवज्जञ्च, कायिकं दुक्खवेदनं॥&lt;br&gt;&#xA;अट्ठमम्।&lt;br&gt;&#xA;२३४३.&lt;br&gt;&#xA;‘‘न याचिस्सामि ओवादं, न पुच्छिस्सामुपोसथं’’।&lt;br&gt;&#xA;इच्चेवं पन निक्खित्ते, धुरे पाचित्तियं सिया॥&lt;br&gt;&#xA;२३४४.&lt;br&gt;&#xA;सति वा अन्तरायस्मिं, गिलानायापदासु वा।&lt;br&gt;&#xA;न दोसो परियेसित्वा, दुतियं अलभन्तिया॥&lt;br&gt;&#xA;२३४५.&lt;br&gt;&#xA;अट्ठमेपि अनापत्ति, एवमेव पकासिता।&lt;br&gt;&#xA;इदं तु धुरनिक्खेप-समुट्ठानमुदीरितं॥&lt;br&gt;&#xA;नवमम्।&lt;br&gt;&#xA;२३४६.&lt;br&gt;&#xA;पसाखे पन सञ्जातं, गण्डं रुचितमेव वा।&lt;br&gt;&#xA;अनापुच्छाव सङ्घं वा, गणं एकेन एकिका॥&lt;br&gt;&#xA;२३४७.&lt;br&gt;&#xA;‘‘भिन्द फालेहि धोवा’’ति, सब्बानेवाणापेन्तिया।&lt;br&gt;&#xA;कतेसु दुक्कटानिच्छ, तस्सा पाचित्तियो छ च॥&lt;br&gt;&#xA;२३४८.&lt;br&gt;&#xA;‘‘यमेत्थ अत्थि कातब्बं, तं सब्बं त्वं करोहि’’ति।&lt;br&gt;&#xA;आणापेति सचे एवं, सो च सब्बं करोति चे॥&lt;br&gt;&#xA;२३४९.&lt;br&gt;&#xA;एकाय पन वाचाय, दुक्कटानि पनच्छ च।&lt;br&gt;&#xA;तस्सा पाचित्तियच्छक्कं, द्वादसापत्तियो सियुं॥&lt;br&gt;&#xA;२३५०.&lt;br&gt;&#xA;भेदनादीसु एकं सा, आणापेति सचे पन।&lt;br&gt;&#xA;सो करोति च सब्बानि, एकं पाचित्तियं सिया॥&lt;br&gt;&#xA;२३५१.&lt;br&gt;&#xA;आपुच्छित्वापि वा विञ्ञुं, गहेत्वा दुतियम्पि वा।&lt;br&gt;&#xA;भेदनादीनि सब्बानि, कारापेति सचे पन॥&lt;br&gt;&#xA;२३५२.&lt;br&gt;&#xA;तस्सा उम्मत्तिकादीन-मनापत्ति पकासिता।&lt;br&gt;&#xA;समुट्ठानादयो सब्बे, कथिनेन समा मता॥&lt;br&gt;&#xA;दसमम्।&lt;br&gt;&#xA;आरामवग्गो छट्ठो।&lt;br&gt;&#xA;२३५३.&lt;br&gt;&#xA;गणंपरियेसनादिस्मिं, गब्भिनिं वुट्ठपेन्तिया।&lt;br&gt;&#xA;ञत्तिया कम्मवाचाहि, उपज्झायाय दुक्कटं॥&lt;br&gt;&#xA;२३५४.&lt;br&gt;&#xA;कम्मवाचाय ओसाने, पाचित्ति परियापुता।&lt;br&gt;&#xA;तथा गब्भिनिसञ्ञाय, न च गब्भिनिया पन॥&lt;br&gt;&#xA;२३५५.&lt;br&gt;&#xA;उभो सञ्जातकङ्खाय, होति आपत्ति दुक्कटम्।&lt;br&gt;&#xA;तथाचरिनिया तस्सा, गणस्सापि च दीपितं॥&lt;br&gt;&#xA;२३५६.&lt;br&gt;&#xA;द्वीस्वगब्भिनिसञ्ञाय, न दोसुम्मत्तिकाय वा।&lt;br&gt;&#xA;अदिन्नादानतुल्याव, समुट्ठानादयो नया॥&lt;br&gt;&#xA;पठमम्।&lt;br&gt;&#xA;२३५७.&lt;br&gt;&#xA;दुतिये नत्थि वत्तब्बं, पठमेन समं मतम्।&lt;br&gt;&#xA;समुट्ठानादिना सद्धिं, नत्थि काचि विसेसता॥&lt;br&gt;&#xA;दुतियम्।&lt;br&gt;&#xA;२३५८.&lt;br&gt;&#xA;छस्वसिक्खितसिक्खं तु, सिक्खमानञ्हि भिक्खुनी।&lt;br&gt;&#xA;द्वे वस्सानि सियापत्ति, वुट्ठापेय्य सचे पन॥&lt;br&gt;&#xA;२३५९.&lt;br&gt;&#xA;तिकपाचित्तियं वुत्तं, धम्मकम्मे तु सत्थुना।&lt;br&gt;&#xA;अधम्मे पन कम्मस्मिं, दीपितं तिकदुक्कटं॥&lt;br&gt;&#xA;२३६०.&lt;br&gt;&#xA;छसु सिक्खितसिक्खं या, द्वे वस्सानि अखण्डतो।&lt;br&gt;&#xA;वुट्ठापेति अनापत्ति, तथा उम्मत्तिकाय वा॥&lt;br&gt;&#xA;२३६१.&lt;br&gt;&#xA;इमा हि छ च सिक्खायो, सट्ठिवस्सापि चे पन।&lt;br&gt;&#xA;पब्बज्जाय पदातब्बा, अदत्वा न च कारये॥&lt;br&gt;&#xA;ततियम्।&lt;br&gt;&#xA;२३६२.&lt;br&gt;&#xA;चतुत्थे नत्थि वत्तब्बं, इध सङ्घेन सम्मतम्।&lt;br&gt;&#xA;सिक्खमानमनापत्ति, होति तं वुट्ठपेन्तिया॥&lt;br&gt;&#xA;२३६३.&lt;br&gt;&#xA;अदिन्ना पठमं होति, सचे वुट्ठानसम्मुति।&lt;br&gt;&#xA;तत्थापि च पदातब्बा, उपसम्पदमाळके॥&lt;br&gt;&#xA;२३६४.&lt;br&gt;&#xA;ततियञ्च चतुत्थञ्च, समुट्ठानादिना पन।&lt;br&gt;&#xA;पठमेन समं ञेय्यं, चतुत्थं तु क्रियाक्रियं॥&lt;br&gt;&#xA;चतुत्थम्।&lt;br&gt;&#xA;२३६५.&lt;br&gt;&#xA;ऊनद्वादसवस्सं तु, कञ्चि गिहिगतं पन।&lt;br&gt;&#xA;परिपुण्णाति सञ्ञाय, न दोसो वुट्ठपेन्तिया॥&lt;br&gt;&#xA;२३६६.&lt;br&gt;&#xA;होति वानुपसम्पन्ना, उपसम्पादितापि सा।&lt;br&gt;&#xA;असेसेन च सेसं तु, पठमेन समं मतं॥&lt;br&gt;&#xA;पञ्चमम्।&lt;br&gt;&#xA;२३६७.&lt;br&gt;&#xA;छट्ठं तु ततिये वुत्त-नयेनेव विभावये।&lt;br&gt;&#xA;सत्तमम्पि तथा सब्बं, चतुत्थेन समं मतं॥&lt;br&gt;&#xA;छट्ठसत्तमानि।&lt;br&gt;&#xA;२३६८.&lt;br&gt;&#xA;यं तुवट्टकवग्गस्मिं, दुक्खितं सहजीविनिम्।&lt;br&gt;&#xA;वुत्तं तेन समं ञेय्यं, अट्ठमं न विसेसता॥&lt;br&gt;&#xA;अट्ठमम्।&lt;br&gt;&#xA;२३६९.&lt;br&gt;&#xA;द्वे वस्सानि च या काचि, वुट्ठापितपवत्तिनिम्।&lt;br&gt;&#xA;नानुबन्धेय्य चे तस्सा, पाचित्ति परियापुता॥&lt;br&gt;&#xA;२३७०.&lt;br&gt;&#xA;‘‘द्वे वस्सानि अहं नानु-बन्धिस्सामी’’ति चे पन।&lt;br&gt;&#xA;धुरे निक्खित्तमत्तस्मिं, तस्सा पाचित्तियं सिया॥&lt;br&gt;&#xA;२३७१.&lt;br&gt;&#xA;तञ्च बालमलज्जिं वा, गिलानायापदासु वा।&lt;br&gt;&#xA;नानुबन्धन्तिया तस्सा, न दोसुम्मत्तिकाय वा॥&lt;br&gt;&#xA;२३७२.&lt;br&gt;&#xA;समुट्ठानादयो तुल्या, पठमन्तिमवत्थुना।&lt;br&gt;&#xA;इदं पनाक्रियं वुत्तं, वेदना दुक्खवेदना॥&lt;br&gt;&#xA;नवमम्।&lt;br&gt;&#xA;२३७३.&lt;br&gt;&#xA;वुट्ठापेत्वा तु या काचि, भिक्खुनी सहजीविनिम्।&lt;br&gt;&#xA;तं गहेत्वा न गच्छेय्य, न चञ्ञं आणापेय्य चे॥&lt;br&gt;&#xA;२३७४.&lt;br&gt;&#xA;धुरे निक्खित्तमत्तस्मिं, तस्सा पाचित्तियं सिया।&lt;br&gt;&#xA;सति वा अन्तरायस्मिं, दुतियं अलभन्तिया॥&lt;br&gt;&#xA;२३७५.&lt;br&gt;&#xA;आपदासु गिलानाय, तथा उम्मत्तिकाय वा।&lt;br&gt;&#xA;न दोसो धुरनिक्खेप-समुट्ठानमिदं पन॥&lt;br&gt;&#xA;दसमम्।&lt;br&gt;&#xA;गब्भिनिवग्गो सत्तमो।&lt;br&gt;&#xA;२३७६.&lt;br&gt;&#xA;कुमारिभूतवग्गस्स, पठमादीनि तीणिपि।&lt;br&gt;&#xA;गिहिगतेहि तीहेव, सदिसानीति निद्दिसे॥&lt;br&gt;&#xA;२३७७.&lt;br&gt;&#xA;या महूपपदा द्वे तु, सिक्खमाना पनादितो।&lt;br&gt;&#xA;‘‘गता वीसतिवस्सा’’ति, विञ्ञातब्बा विभाविना॥&lt;br&gt;&#xA;२३७८.&lt;br&gt;&#xA;सचे गिहिगता होन्ति, न च वा पुरिसं गता।&lt;br&gt;&#xA;‘‘सिक्खमाना’’ति वत्तब्बा, ता हि सम्मुतिआदिसु॥&lt;br&gt;&#xA;२३७९.&lt;br&gt;&#xA;न ता ‘‘कुमारिभूता’’ति, तथा ‘‘गिहिगता’’ति वा।&lt;br&gt;&#xA;वत्तब्बा पनुभोपेता, एवं वत्तुं न वट्टति॥&lt;br&gt;&#xA;२३८०.&lt;br&gt;&#xA;सम्मुतिं दसवस्साय, दत्वा द्वादसवस्सिका।&lt;br&gt;&#xA;कत्तब्बा उपसम्पन्ना, सेसासुपि अयं नयो॥&lt;br&gt;&#xA;२३८१.&lt;br&gt;&#xA;या अट्ठारसवस्सा तु, ततो पट्ठाय सा पन।&lt;br&gt;&#xA;वुत्ता ‘‘कुमारिभूता’’ति, तथा ‘‘गिहिगता’’तिपि॥&lt;br&gt;&#xA;२३८२.&lt;br&gt;&#xA;वुत्ता ‘‘कुमारिभूता’’ति, सामणेरी हि या पन।&lt;br&gt;&#xA;‘‘कुमारिभूता’’ इच्चेव, वत्तब्बा न पनञ्ञथा॥&lt;br&gt;&#xA;२३८३.&lt;br&gt;&#xA;एता तु पन तिस्सोपि, सिक्खासम्मुतिदानतो।&lt;br&gt;&#xA;‘‘सिक्खमाना’’ति वत्तुम्पि, वट्टतेव न संसयो॥&lt;br&gt;&#xA;ततियम्।&lt;br&gt;&#xA;२३८४.&lt;br&gt;&#xA;ऊनद्वादसवस्साव, वुट्ठापेति सचे परम्।&lt;br&gt;&#xA;हुत्वा सयमुपज्झाया, सिक्खमानं तु भिक्खुनी॥&lt;br&gt;&#xA;२३८५.&lt;br&gt;&#xA;पुब्बे वुत्तनयेनेव, दुक्कटानमनन्तरम्।&lt;br&gt;&#xA;कम्मवाचानमोसाने, तस्सा पाचित्ति दीपिता॥&lt;br&gt;&#xA;चतुत्थम्।&lt;br&gt;&#xA;२३८६.&lt;br&gt;&#xA;पञ्चमे नत्थि वत्तब्बं, चतुत्थं पञ्चमम्पि च।&lt;br&gt;&#xA;उभयं तिसमुट्ठानं, पञ्चमं तु क्रियाक्रियं॥&lt;br&gt;&#xA;पञ्चमम्।&lt;br&gt;&#xA;२३८७.&lt;br&gt;&#xA;सङ्घेनुपपरिक्खित्वा, ‘‘अलं तावा’’ति वारिता।&lt;br&gt;&#xA;उपसम्पादितेनेत्थ, पच्छा खीयति दोसता॥&lt;br&gt;&#xA;२३८८.&lt;br&gt;&#xA;उज्झायति सचे छन्द-दोसादीहि करोन्तिया।&lt;br&gt;&#xA;न दोसो तिसमुट्ठानं, सचित्तं दुक्खवेदनं॥&lt;br&gt;&#xA;छट्ठम्।&lt;br&gt;&#xA;२३८९.&lt;br&gt;&#xA;लद्धे च चीवरे पच्छा, असन्ते अन्तरायिके।&lt;br&gt;&#xA;‘‘वुट्ठापेस्सामि नाह’’न्ति, धुरनिक्खेपने पन॥&lt;br&gt;&#xA;२३९०.&lt;br&gt;&#xA;होति पाचित्तियं तस्सा, गिलानायापदासुपि।&lt;br&gt;&#xA;न दोसो परियेसित्वा, परिसं अलभन्तिया॥&lt;br&gt;&#xA;२३९१.&lt;br&gt;&#xA;इदञ्हि धुरनिक्खेप-समुट्ठानं सचित्तकम्।&lt;br&gt;&#xA;अक्रियं लोकवज्जञ्च, होतिदं दुक्खवेदनं॥&lt;br&gt;&#xA;सत्तमम्।&lt;br&gt;&#xA;२३९२.&lt;br&gt;&#xA;अट्ठमं सत्तमेनेव, सदिसं पन सब्बथा।&lt;br&gt;&#xA;नवमेपि च वत्तब्बं, नत्थि उत्तानमेविदं॥&lt;br&gt;&#xA;२३९३.&lt;br&gt;&#xA;नत्थाजानन्तिया दोसो, तथा उम्मत्तिकाय वा।&lt;br&gt;&#xA;अदिन्नादानतुल्याव, समुट्ठानादयो नया॥&lt;br&gt;&#xA;अट्ठमनवमानि।&lt;br&gt;&#xA;२३९४.&lt;br&gt;&#xA;मातरा पितरा वाथ, नानुञ्ञातं तु सामिना।&lt;br&gt;&#xA;तस्सा पाचित्तियापत्ति, तं वुट्ठापेन्तिया सिया॥&lt;br&gt;&#xA;२३९५.&lt;br&gt;&#xA;उपसम्पदकालस्मिं, तथा पब्बाजनक्खणे।&lt;br&gt;&#xA;द्विक्खत्तुं पुच्छितब्बं तु, भिक्खुनीहि, न भिक्खुना॥&lt;br&gt;&#xA;२३९६.&lt;br&gt;&#xA;अनापत्ति न जानाति, मातुआदीनमत्थितम्।&lt;br&gt;&#xA;इदं चतुसमुट्ठानं, वाचतो कायवाचतो॥&lt;br&gt;&#xA;२३९७.&lt;br&gt;&#xA;वाचामानसतो चेव, कायवाचादितोपि च।&lt;br&gt;&#xA;क्रियाक्रियमचित्तञ्च, तिचित्तञ्च तिवेदनं॥&lt;br&gt;&#xA;दसमम्।&lt;br&gt;&#xA;२३९८.&lt;br&gt;&#xA;या पारिवासिकेनेत्थ, छन्ददानेन भिक्खुनी।&lt;br&gt;&#xA;वुट्ठापेति सचे सिक्ख-मानं पाचित्तियं सिया॥&lt;br&gt;&#xA;२३९९.&lt;br&gt;&#xA;अवुट्ठितायनापत्ति, परिसायाविहाय वा।&lt;br&gt;&#xA;छन्दं तु तिसमुट्ठानं, तिचित्तञ्च तिवेदनं॥&lt;br&gt;&#xA;एकादसमम्।&lt;br&gt;&#xA;२४००.&lt;br&gt;&#xA;द्वादसे तेरसे वापि, वत्तब्बं नत्थि किञ्चिपि।&lt;br&gt;&#xA;समुट्ठानादयो सब्बे, अनन्तरसमा मता॥&lt;br&gt;&#xA;द्वादसमतेरसमानि।&lt;br&gt;&#xA;कुमारीभूतवग्गो अट्ठमो।&lt;br&gt;&#xA;२४०१.&lt;br&gt;&#xA;समणी अगिलाना या, धारेय्य छत्तुपाहनम्।&lt;br&gt;&#xA;तस्सा पाचित्तियापत्ति, होतीति परियापुता॥&lt;br&gt;&#xA;२४०२.&lt;br&gt;&#xA;सचे एकपयोगेन, मग्गस्स गमने पन।&lt;br&gt;&#xA;दिवसम्पि च धारेति, एकं पाचित्तियं सिया॥&lt;br&gt;&#xA;२४०३.&lt;br&gt;&#xA;कद्दमादीनि पस्सित्वा, ओमुञ्चित्वा उपाहना।&lt;br&gt;&#xA;छत्तमेव च धारेन्ती, यदि गच्छति दुक्कटं॥&lt;br&gt;&#xA;२४०४.&lt;br&gt;&#xA;सचे उपाहनारुळ्हा, दिस्वा गच्छादिकं पन।&lt;br&gt;&#xA;तं छत्तमपनामेत्वा, दुक्कटं होति गच्छति॥&lt;br&gt;&#xA;२४०५.&lt;br&gt;&#xA;छत्तम्पि अपनामेत्वा, ओमुञ्चित्वा उपाहना।&lt;br&gt;&#xA;पुन धारेन्तिया तस्सा, होति पाचित्तियं पन॥&lt;br&gt;&#xA;२४०६.&lt;br&gt;&#xA;पयोगगणनायेव , पाचित्तिगणना सिया।&lt;br&gt;&#xA;तिकपाचित्तियं वुत्तं, तथेव द्विकदुक्कटं॥&lt;br&gt;&#xA;२४०७.&lt;br&gt;&#xA;आरामे उपचारे वा, दोसो नत्थापदासुपि।&lt;br&gt;&#xA;इदं एळकलोमेन, समुट्ठानादिना समं॥&lt;br&gt;&#xA;पठमम्।&lt;br&gt;&#xA;२४०८.&lt;br&gt;&#xA;होति भिक्खुनिया याना, ओरोहित्वा पुनप्पुनम्।&lt;br&gt;&#xA;अभिरूहन्तियापत्ति, पयोगगणनावसा॥&lt;br&gt;&#xA;२४०९.&lt;br&gt;&#xA;आपदासु अनापत्ति, तथा उम्मत्तिकाय वा।&lt;br&gt;&#xA;सेसं अनन्तरेनेव, समुट्ठानादिना समं॥&lt;br&gt;&#xA;दुतियम्।&lt;br&gt;&#xA;२४१०.&lt;br&gt;&#xA;या च धारेय्य सङ्घाणिं, यं किञ्चिपि कटूपियम्।&lt;br&gt;&#xA;तस्सा पाचित्तियापत्ति, होतीति परियापुता॥&lt;br&gt;&#xA;२४११.&lt;br&gt;&#xA;धारेन्तिया पनेत्थापि, ओमुञ्चित्वा पुनप्पुनम्।&lt;br&gt;&#xA;पयोगगणनायेव, तस्सा पाचित्तियो सियुं॥&lt;br&gt;&#xA;२४१२.&lt;br&gt;&#xA;आबाधपच्चया या तु, धारेति कटिसुत्तकम्।&lt;br&gt;&#xA;तथा उम्मत्तिकादीन-मनापत्ति पकासिता॥&lt;br&gt;&#xA;२४१३.&lt;br&gt;&#xA;सेसं तु पठमेनेव, सदिसन्ति पकासितम्।&lt;br&gt;&#xA;इध चाकुसलं चित्तं, लोकवज्जं विसेसता॥&lt;br&gt;&#xA;ततियम्।&lt;br&gt;&#xA;२४१४.&lt;br&gt;&#xA;धारेति पन यं किञ्चि, सचे सीसूपगादिसु।&lt;br&gt;&#xA;तस्सा तस्स च वत्थुस्स, गणनापत्तियो सियुं॥&lt;br&gt;&#xA;२४१५.&lt;br&gt;&#xA;आबाधपच्चया दोसो, किञ्चि धारेन्तिया न च।&lt;br&gt;&#xA;सेसं अनन्तरेनेव, सदिसं परिदीपितं॥&lt;br&gt;&#xA;चतुत्थम्।&lt;br&gt;&#xA;२४१६.&lt;br&gt;&#xA;येन केनचि गन्धेन, सवण्णावण्णकेन च।&lt;br&gt;&#xA;न्हासन्तिया पनापत्ति, न्हानोसाने पकासिता॥&lt;br&gt;&#xA;२४१७.&lt;br&gt;&#xA;गन्धयोजनतो सब्ब-पयोगे दुक्कटं सिया।&lt;br&gt;&#xA;आबाधपच्चया दोसो, नत्थि उम्मत्तिकाय वा॥&lt;br&gt;&#xA;२४१८.&lt;br&gt;&#xA;सेसं तु ततियेनेव, सदिसं सब्बथा मतम्।&lt;br&gt;&#xA;छट्ठम्पि ततियेनेव, सदिसन्ति पकासितं॥&lt;br&gt;&#xA;पञ्चमछट्ठानि।&lt;br&gt;&#xA;२४१९.&lt;br&gt;&#xA;उब्बट्टापेय्य चञ्ञाय, सम्बाहापेय्य वा तथा।&lt;br&gt;&#xA;होति भिक्खुनियापत्ति, सचे भिक्खुनिया पन॥&lt;br&gt;&#xA;२४२०.&lt;br&gt;&#xA;एत्थ हत्थममोचेत्वा, एका उब्बट्टने सिया।&lt;br&gt;&#xA;मोचेत्वा पन मोचेत्वा, पयोगगणना सिया॥&lt;br&gt;&#xA;२४२१.&lt;br&gt;&#xA;सम्बाहनेपि एसेव, नयो ञेय्यो विभाविना।&lt;br&gt;&#xA;आपदासु गिलानाय, अनापत्ति पकासिता॥&lt;br&gt;&#xA;२४२२.&lt;br&gt;&#xA;सेसं तु ततियेनेव, समुट्ठानादिना समम्।&lt;br&gt;&#xA;सत्तमेन समानाव, अट्ठमादीनि तीणिपि॥&lt;br&gt;&#xA;सत्तमट्ठमनवमदसमानि।&lt;br&gt;&#xA;२४२३.&lt;br&gt;&#xA;या अन्तोउपचारस्मिं, भिक्खुस्स पुरतो पन।&lt;br&gt;&#xA;अनापुच्छा निसीदेय्य, छमायपि न वट्टति॥&lt;br&gt;&#xA;२४२४.&lt;br&gt;&#xA;तिकपाचित्तियं वुत्तं, पुच्छिते दुक्कटद्वयम्।&lt;br&gt;&#xA;आपदासु गिलानाय, न दोसुम्मत्तिकाय वा॥&lt;br&gt;&#xA;२४२५.&lt;br&gt;&#xA;इदं पन समुट्ठानं, कथिनेन समं मतम्।&lt;br&gt;&#xA;क्रियाक्रियमचित्तञ्च, तिचित्तञ्च तिवेदनं॥&lt;br&gt;&#xA;एकादसमम्।&lt;br&gt;&#xA;२४२६.&lt;br&gt;&#xA;अनोकासकतं भिक्खुं, पञ्हं पुच्छेय्य दोसता।&lt;br&gt;&#xA;विनये च कतोकासं, सुत्तं पुच्छन्तियापि च॥&lt;br&gt;&#xA;२४२७.&lt;br&gt;&#xA;कारेत्वा पन ओकासं, अनोदिस्सापि पुच्छति।&lt;br&gt;&#xA;न दोसो पदसोधम्म-समुट्ठानमिदं पन॥&lt;br&gt;&#xA;द्वादसमम्।&lt;br&gt;&#xA;२४२८.&lt;br&gt;&#xA;संकच्चिकं विना गामं, पदसा पविसन्तिया।&lt;br&gt;&#xA;परिक्खित्तस्स गामस्स, परिक्खेपोक्कमे पन॥&lt;br&gt;&#xA;२४२९.&lt;br&gt;&#xA;दुक्कटं पठमे पादे, पाचित्ति दुतिये सिया।&lt;br&gt;&#xA;उपचारोक्कमेपेत्थ, एसेव च नयो मतो॥&lt;br&gt;&#xA;२४३०.&lt;br&gt;&#xA;यस्सा संकच्चिकं नट्ठं, अच्छिन्नं वापि केनचि।&lt;br&gt;&#xA;अनापत्ति सिया तस्सा, गिलानायापदासुपि॥&lt;br&gt;&#xA;२४३१.&lt;br&gt;&#xA;इदमेळकलोमेन, समुट्ठानादिना समम्।&lt;br&gt;&#xA;सेसं वुत्तनयेनेव, विञ्ञातब्बं विभाविना॥&lt;br&gt;&#xA;तेरसमम्।&lt;br&gt;&#xA;छत्तुपाहनवग्गो नवमो।&lt;br&gt;&#xA;इति विनयविनिच्छये पाचित्तियकथा निट्ठिता।&lt;br&gt;&#xA;पाटिदेसनीयकथा&lt;br&gt;&#xA;२४३२.&lt;br&gt;&#xA;अगिलाना सचे सप्पिं, लद्धं विञ्ञत्तिया सयम्।&lt;br&gt;&#xA;‘‘भुञ्जिस्सामी’’ति गहणे, दुक्कटं परिदीपितं॥&lt;br&gt;&#xA;२४३३.&lt;br&gt;&#xA;अज्झोहारवसेनेव, पाटिदेसनियं सिया।&lt;br&gt;&#xA;तिपाटिदेसनीयं तु, गिलानाय द्विदुक्कटं॥&lt;br&gt;&#xA;२४३४.&lt;br&gt;&#xA;गिलाना विञ्ञापेत्वान, पच्छा सेवन्तियापि च।&lt;br&gt;&#xA;गिलानायावसेसं वा, विञ्ञत्तं ञातकादितो॥&lt;br&gt;&#xA;२४३५.&lt;br&gt;&#xA;अञ्ञस्सत्थाय वा अत्त-धनेनुम्मत्तिकाय वा।&lt;br&gt;&#xA;अनापत्ति समुट्ठानं, अद्धानसदिसं मतं॥&lt;br&gt;&#xA;पठमम्।&lt;br&gt;&#xA;२४३६.&lt;br&gt;&#xA;अयमेव च सेसेसु, दुतियादीसु निच्छयो।&lt;br&gt;&#xA;समुट्ठानादिना सद्धिं, नत्थि काचि विसेसता॥&lt;br&gt;&#xA;२४३७.&lt;br&gt;&#xA;अनागतेसु सब्बेसु, सप्पिआदीसु पाळियम्।&lt;br&gt;&#xA;भुञ्जन्तिया तु विञ्ञत्वा, अट्ठसुपि च दुक्कटं॥&lt;br&gt;&#xA;इति विनयविनिच्छये&lt;br&gt;&#xA;पाटिदेसनीयकथा निट्ठिता।&lt;br&gt;&#xA;२४३८.&lt;br&gt;&#xA;सेखिया पन ये धम्मा, उद्दिट्ठा पञ्चसत्तति।&lt;br&gt;&#xA;तेसं महाविभङ्गे तु, वुत्तो अत्थविनिच्छयो॥&lt;br&gt;&#xA;इति विनयविनिच्छये&lt;br&gt;&#xA;सिक्खाकरणीयकथा निट्ठिता।&lt;br&gt;&#xA;२४३९.&lt;br&gt;&#xA;उभतोपातिमोक्खानम्।&lt;br&gt;&#xA;सविभङ्गानमेव यो।&lt;br&gt;&#xA;अत्थो अट्ठकथासारो।&lt;br&gt;&#xA;सो च वुत्तो विसेसतो॥&lt;br&gt;&#xA;२४४०.&lt;br&gt;&#xA;तञ्च सब्बं समादाय, विनयस्स विनिच्छयो।&lt;br&gt;&#xA;भिक्खूनं भिक्खुनीनञ्च, हितत्थाय कतो मया॥&lt;br&gt;&#xA;२४४१.&lt;br&gt;&#xA;इमं पटिभानजन्तु नो जन्तुनो।&lt;br&gt;&#xA;सुणन्ति विनये हि ते ये हिते।&lt;br&gt;&#xA;जनस्स सुमतायने तायने।&lt;br&gt;&#xA;भवन्ति पकतञ्ञुनो तञ्ञुनो॥&lt;br&gt;&#xA;२४४२.&lt;br&gt;&#xA;बहुसारनये विनये परमे।&lt;br&gt;&#xA;अभिपत्थयता हि विसारदतम्।&lt;br&gt;&#xA;परमा पन बुद्धिमता महती।&lt;br&gt;&#xA;करणीयतमा यतिनादरता॥&lt;br&gt;&#xA;२४४३.&lt;br&gt;&#xA;अवगच्छति यो पन भिक्खु इमम्।&lt;br&gt;&#xA;विनयस्स विनिच्छयमत्थयुतम्।&lt;br&gt;&#xA;अमरं अजरं अरजं अरुजम्।&lt;br&gt;&#xA;अधिगच्छति सन्तिपदं पन सो॥&lt;br&gt;&#xA;इति विनयविनिच्छये&lt;br&gt;&#xA;भिक्खुनीविभङ्गकथा निट्ठिता।&lt;br&gt;&#xA;खन्धककथा&lt;/p&gt;</description>
    </item>
    <item>
      <title>३ महावग्गो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/3_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/3_mahAvaggo/</guid>
      <description>&lt;p&gt;महावग्गो&lt;/p&gt;&#xA;&lt;h2 id=&#34;महखनधककथ&#34;&gt;महाखन्धककथा&lt;/h2&gt;&#xA;&lt;h2 id=&#34;पबबजजकथ&#34;&gt;पब्बज्जाकथा&lt;/h2&gt;&#xA;&lt;p&gt;२४४४.&lt;br&gt;&#xA;सीलक्खन्धादियुत्तेन , सुभक्खन्धेन देसिते।&lt;br&gt;&#xA;खन्धकेपि पवक्खामि, समासेन विनिच्छयं॥&lt;br&gt;&#xA;२४४५.&lt;br&gt;&#xA;मातरा अननुञ्ञातं, पितरा वापि भिक्खुनो।&lt;br&gt;&#xA;भण्डुकम्ममपुच्छित्वा, पब्बाजेन्तस्स दुक्कटं॥&lt;br&gt;&#xA;२४४६.&lt;br&gt;&#xA;उद्देसपरिपुच्छाय, सयं चे ब्यावटो सिया।&lt;br&gt;&#xA;दहरो आणापेतब्बो, पब्बाजेत्वानयाति च॥&lt;br&gt;&#xA;२४४७.&lt;br&gt;&#xA;उपज्झायमथुद्दिस्स, अवुत्तो दहरो पन।&lt;br&gt;&#xA;पब्बाजेति सचे तं सो, सयमेवापि वट्टति॥&lt;br&gt;&#xA;२४४८.&lt;br&gt;&#xA;सामणेरोपि वत्तब्बो, दहरो नत्थि तत्थ चे।&lt;br&gt;&#xA;‘‘खण्डसीममिमं नेत्वा, पब्बाजेत्वानया’’ति च॥&lt;br&gt;&#xA;२४४९.&lt;br&gt;&#xA;सरणानि पनेतस्स, दातब्बानेव अत्तना।&lt;br&gt;&#xA;एवम्पि भिक्खुनायेव, होति पब्बाजितो नरो॥&lt;br&gt;&#xA;२४५०.&lt;br&gt;&#xA;पुरिसं भिक्खुतो अञ्ञो, पब्बाजेति न वट्टति।&lt;br&gt;&#xA;इत्थिं भिक्खुनितो अञ्ञो, पब्बाजेति न वट्टति॥&lt;br&gt;&#xA;२४५१.&lt;br&gt;&#xA;सामणेरोपि वा दातुं, सामणेरीपि वा तथा।&lt;br&gt;&#xA;आणत्तिया उभिन्नम्पि, कासायानि लभन्ति ते॥&lt;br&gt;&#xA;२४५२.&lt;br&gt;&#xA;सयमेव च यं किञ्चि, पब्बाजेन्तेन भिक्खुना।&lt;br&gt;&#xA;केसापनयनं कत्वा, पठमं उदके पुन॥&lt;br&gt;&#xA;२४५३.&lt;br&gt;&#xA;न्हापेतब्बो सिया सुट्ठु, घंसित्वा गोमयादिना।&lt;br&gt;&#xA;सरीरे पीळका वापि, कच्छु वा तस्स होन्ति चे॥&lt;br&gt;&#xA;२४५४.&lt;br&gt;&#xA;माता यथा नियंपुत्तं, न जिगुच्छति सब्बसो।&lt;br&gt;&#xA;न्हापेतब्बोव यतिना, तथेव अजिगुच्छता॥&lt;br&gt;&#xA;२४५५.&lt;br&gt;&#xA;कस्मा? पनेत्तकेनापि, उपकारेन सासने।&lt;br&gt;&#xA;सो सदा बलवस्नेहो, होतुपज्झायकादिसु॥&lt;br&gt;&#xA;२४५६.&lt;br&gt;&#xA;विनोदेत्वा पनुप्पन्नं, उक्कण्ठं कुलपुत्तका।&lt;br&gt;&#xA;सिक्खायो परिपूरेत्वा, निब्बानं पापुणन्ति हि॥&lt;br&gt;&#xA;२४५७.&lt;br&gt;&#xA;गन्धचुण्णेन वा पच्छा, चुण्णेनपि हलिद्दिया।&lt;br&gt;&#xA;सरीरं तस्स सीसञ्च, उब्बट्टेत्वा पुनप्पुनं॥&lt;br&gt;&#xA;२४५८.&lt;br&gt;&#xA;गिहिगन्धं विनोदेत्वा, कासायानि पनेकतो।&lt;br&gt;&#xA;द्वत्तिक्खत्तुं सकिं वापि, दातब्बानिस्स भिक्खुना॥&lt;br&gt;&#xA;२४५९.&lt;br&gt;&#xA;अथ हत्थेपि वा तस्स, अदत्वा सयमेव तम्।&lt;br&gt;&#xA;अच्छादेति उपज्झायो, वट्टताचरियोपि वा॥&lt;br&gt;&#xA;२४६०.&lt;br&gt;&#xA;निवासेति अनाणत्तो, सो पारुपति वा सयम्।&lt;br&gt;&#xA;अपनेत्वा ततो सब्बं, पुन दातब्बमेव तं॥&lt;br&gt;&#xA;२४६१.&lt;br&gt;&#xA;भिक्खुना तु सहत्थेन, तथा आणत्तियापि वा।&lt;br&gt;&#xA;दिन्नं वट्टति कासावं, नादिन्नं पन वट्टति॥&lt;br&gt;&#xA;२४६२.&lt;br&gt;&#xA;तस्सेव सन्तकं वापि, का कथा अत्तसन्तके।&lt;br&gt;&#xA;वन्दापेत्वा तत्थ भिक्खू, कारापेत्वान उक्कुटिं॥&lt;br&gt;&#xA;२४६३.&lt;br&gt;&#xA;अञ्जलिं पग्गहापेत्वा, दातब्बं सरणत्तयम्।&lt;br&gt;&#xA;पटिपाटिवसेनेव, न च उप्पटिपाटिया॥&lt;br&gt;&#xA;२४६४.&lt;br&gt;&#xA;सचे एकपदं वापि, देति एकक्खरम्पि वा।&lt;br&gt;&#xA;पटिपाटिं विरज्झित्वा, गहितं चे न वट्टति॥&lt;br&gt;&#xA;२४६५.&lt;br&gt;&#xA;तिक्खत्तुं यदि वा देति, बुद्धं सरणमेव वा।&lt;br&gt;&#xA;तथा सेसेसु चेवम्पि, न दिन्नानेव होन्ति हि॥&lt;br&gt;&#xA;२४६६.&lt;br&gt;&#xA;कत्वानुनासिकन्तानि , एकाबद्धानि वा पन।&lt;br&gt;&#xA;विच्छिन्दित्वाथ म-न्तानि, दातब्बानि विजानता॥&lt;br&gt;&#xA;२४६७.&lt;br&gt;&#xA;उपसम्पदकम्मं तु, एकतोसुद्धिया सिया।&lt;br&gt;&#xA;न होति पन पब्बज्जा, उभतोसुद्धिया विना॥&lt;br&gt;&#xA;२४६८.&lt;br&gt;&#xA;तस्मा आचरियेनापि, तथान्तेवासिकेनपि।&lt;br&gt;&#xA;बु-द्ध-कारादयो वण्णा, ठानकरणसम्पदं॥&lt;br&gt;&#xA;२४६९.&lt;br&gt;&#xA;अहापेन्तेन वत्तब्बा, पब्बज्जागुणमिच्छता।&lt;br&gt;&#xA;एकवण्णविनासेन, पब्बज्जा हि न रूहति॥&lt;br&gt;&#xA;२४७०.&lt;br&gt;&#xA;यदि सिद्धापि पब्बज्जा, सरणागमनतोव हि।&lt;br&gt;&#xA;दातब्बा दस सीलानि, पूरणत्थाय भिक्खुना॥&lt;br&gt;&#xA;पब्बज्जाकथा।&lt;br&gt;&#xA;२४७१.&lt;br&gt;&#xA;उपज्झायमथाचरियं, निस्साय वसता पन।&lt;br&gt;&#xA;कत्तब्बानेव वत्तानि, पियसीलेन भिक्खुना॥&lt;br&gt;&#xA;२४७२.&lt;br&gt;&#xA;आसनं पञ्ञपेतब्बं, दन्तकट्ठं मुखोदकम्।&lt;br&gt;&#xA;दातब्बं तस्स कालेन, सचे यागु भविस्सति॥&lt;br&gt;&#xA;२४७३.&lt;br&gt;&#xA;यागु तस्सुपनेतब्बा, सङ्घतो कुलतोपि वा।&lt;br&gt;&#xA;पत्ते वत्तञ्च कातब्बं, वत्तं गामप्पवेसने॥&lt;br&gt;&#xA;२४७४.&lt;br&gt;&#xA;चीवरे यानि वत्तानि, वुत्तानि हि महेसिना।&lt;br&gt;&#xA;सेनासने तथा पाद-पीठकथलिकादिसु॥&lt;br&gt;&#xA;२४७५.&lt;br&gt;&#xA;एवमादीनि वत्तानि, सब्बानि पन रोगतो।&lt;br&gt;&#xA;वुट्ठानागमनन्तानि, सत्ततिंससतं सियुं॥&lt;br&gt;&#xA;२४७६.&lt;br&gt;&#xA;वत्तभेदेन सब्बत्थ, दुक्कटं तु पकासितम्।&lt;br&gt;&#xA;अनादरवसेनेव, अकरोन्तस्स भिक्खुनो॥&lt;br&gt;&#xA;उपज्झायाचरियवत्तकथा।&lt;br&gt;&#xA;२४७७.&lt;br&gt;&#xA;उपज्झायस्स वत्तानि, तथा सद्धिविहारिके।&lt;br&gt;&#xA;सतं तेरस होन्तेव, तथान्तेवासिकेपि च॥&lt;br&gt;&#xA;सद्धिविहारिकन्तेवासिकवत्तकथा।&lt;br&gt;&#xA;२४७८.&lt;br&gt;&#xA;पक्कन्ते वापि विब्भन्ते, पक्खसङ्कन्तके मते।&lt;br&gt;&#xA;आणत्तिया उपज्झाया, पस्सम्भति च निस्सयो॥&lt;br&gt;&#xA;२४७९.&lt;br&gt;&#xA;होति आचरियम्हापि, छधा निस्सयभेदनम्।&lt;br&gt;&#xA;पक्कन्ते वापि विब्भन्ते, पक्खसङ्कन्तके मते॥&lt;br&gt;&#xA;२४८०.&lt;br&gt;&#xA;आणत्तियं उभिन्नम्पि, धुरनिक्खेपनेपि च।&lt;br&gt;&#xA;एकेकस्स उभिन्नं वा, नालये सति भिज्जति॥&lt;br&gt;&#xA;२४८१.&lt;br&gt;&#xA;उपज्झायसमोधान-गतस्सापि च भिज्जति।&lt;br&gt;&#xA;दस्सनं सवनञ्चाति, समोधानं द्विधा मतं॥&lt;br&gt;&#xA;२४८२.&lt;br&gt;&#xA;अद्धिकस्स गिलानस्स, गिलानुपट्ठकस्स च।&lt;br&gt;&#xA;याचितस्स न दोसोव, वसितुं निस्सयं विना॥&lt;br&gt;&#xA;२४८३.&lt;br&gt;&#xA;जानता अत्तनो चेव, वने फासुविहारतम्।&lt;br&gt;&#xA;सभागे दायकेसन्ते, वसितुम्पि च वट्टति॥&lt;br&gt;&#xA;निस्सयपटिप्पस्सम्भनकथा।&lt;br&gt;&#xA;२४८४.&lt;br&gt;&#xA;कुट्ठिं गण्डिं किलासिञ्च, सोसिञ्च अपमारिकम्।&lt;br&gt;&#xA;तथा राजभटं चोरं, लिखितं कारभेदकं॥&lt;br&gt;&#xA;२४८५.&lt;br&gt;&#xA;कसाहतं नरञ्चेव, पुरिसं लक्खणाहतम्।&lt;br&gt;&#xA;इणायिकञ्च दासञ्च, पब्बाजेन्तस्स दुक्कटं॥&lt;br&gt;&#xA;२४८६.&lt;br&gt;&#xA;हत्थच्छिन्नमळच्छिन्नं, पादच्छिन्नञ्च पुग्गलम्।&lt;br&gt;&#xA;कण्णनासङ्गुलिच्छिन्नं, कण्डरच्छिन्नमेव च॥&lt;br&gt;&#xA;२४८७.&lt;br&gt;&#xA;काणं कुणिञ्च खुज्जञ्च, वामनं फणहत्थकम्।&lt;br&gt;&#xA;खञ्जं पक्खहतञ्चेव, सीपदिं पापरोगिनं॥&lt;br&gt;&#xA;२४८८.&lt;br&gt;&#xA;जराय दुब्बलं अन्धं, बधिरञ्चेव मम्मनम्।&lt;br&gt;&#xA;पीठसप्पिं तथा मूगं, पब्बाजेन्तस्स दुक्कटं॥&lt;br&gt;&#xA;२४८९.&lt;br&gt;&#xA;अतिदीघोतिरस्सो वा, अतिकालोपि वा तथा।&lt;br&gt;&#xA;अच्चोदातोपि वा मट्ठ-तम्बलोहनिदस्सनो॥&lt;br&gt;&#xA;२४९०.&lt;br&gt;&#xA;अतिथूलो अतिकिस्सो, महासीसोपि वा तथा।&lt;br&gt;&#xA;अतिखुद्दकसीसेन, सहितेन युत्तोपि वा॥&lt;br&gt;&#xA;२४९१.&lt;br&gt;&#xA;कुटकुटकसीसो वा, तथा सिखरसीसको।&lt;br&gt;&#xA;वेळुनाळिसमानेन, सीसेन च युतो नरो॥&lt;br&gt;&#xA;२४९२.&lt;br&gt;&#xA;कप्पसीसोपि पब्भार-सीसो वा वणसीसको।&lt;br&gt;&#xA;तथा कण्णिककेसो वा, थूलकेसोपि वा तथा॥&lt;br&gt;&#xA;२४९३.&lt;br&gt;&#xA;पूतिनिल्लोमसीसो वा, जातिपण्डरकेसको।&lt;br&gt;&#xA;जातिया तम्बकेसो वा, तथेवावट्टसीसको॥&lt;br&gt;&#xA;२४९४.&lt;br&gt;&#xA;सीसलोमेकबद्धेहि, भमुकेहि युतोपि वा।&lt;br&gt;&#xA;सम्बद्धभमुको वापि, निल्लोमभमुकोपि वा॥&lt;br&gt;&#xA;२४९५.&lt;br&gt;&#xA;महन्तखुद्दनेत्तो वा, तथा विसमलोचनो।&lt;br&gt;&#xA;केकरो वापि गम्भीर-नेत्तो विसमचक्कलो॥&lt;br&gt;&#xA;२४९६.&lt;br&gt;&#xA;जतुमूसिककण्णो वा, हत्थिकण्णोपि वा पन।&lt;br&gt;&#xA;छिद्दमत्तककण्णो वा, तथेवाविद्धकण्णको॥&lt;br&gt;&#xA;२४९७.&lt;br&gt;&#xA;तथा टङ्कितकण्णो वा, पूतिकण्णोपि वा पन।&lt;br&gt;&#xA;योनकादिप्पभेदोपि, नायं परिसदूसको॥&lt;br&gt;&#xA;२४९८.&lt;br&gt;&#xA;अतिपिङ्गलनेत्तो वा, तथा निप्पखुमक्खि वा।&lt;br&gt;&#xA;अस्सुपग्घरनेत्तो वा, पक्कपुप्फितलोचनो॥&lt;br&gt;&#xA;२४९९.&lt;br&gt;&#xA;तथेव च महानासो, अतिखुद्दकनासिको।&lt;br&gt;&#xA;तथा चिपिटनासो वा, नरो कुटिलनासिको॥&lt;br&gt;&#xA;२५००.&lt;br&gt;&#xA;निच्चविस्सवनासो वा, यो वा पन महामुखो।&lt;br&gt;&#xA;वङ्कभिन्नमुखो वापि, महाओट्ठोपि वा पन॥&lt;br&gt;&#xA;२५०१.&lt;br&gt;&#xA;तथा तनुकओट्ठो वा, विपुलुत्तरओट्ठको।&lt;br&gt;&#xA;ओट्ठछिन्नोपि उप्पक्क-मुखो एळमुखोपि वा॥&lt;br&gt;&#xA;२५०२.&lt;br&gt;&#xA;सङ्खतुण्डोपि दुग्गन्ध-मुखो वा पन पुग्गलो।&lt;br&gt;&#xA;महादन्तोपि अच्चन्तं, तथा असुरदन्तको॥&lt;br&gt;&#xA;२५०३.&lt;br&gt;&#xA;हेट्ठा उपरितो वापि, बहिनिक्खन्तदन्तको।&lt;br&gt;&#xA;अदन्तो पूतिदन्तो वा, अतिखुद्दकदन्तको॥&lt;br&gt;&#xA;२५०४.&lt;br&gt;&#xA;यस्स दन्तन्तरे दन्तो, काळकदन्तसन्निभो।&lt;br&gt;&#xA;सुखुमोव ठितो, तं चे, पब्बाजेतुम्पि वट्टति॥&lt;br&gt;&#xA;२५०५.&lt;br&gt;&#xA;यो महाहनुको पोसो।&lt;br&gt;&#xA;दीघेन हनुना युतो।&lt;br&gt;&#xA;चिपिटहनुको वापि।&lt;br&gt;&#xA;रस्सेन हनुना युतो॥&lt;br&gt;&#xA;२५०६.&lt;br&gt;&#xA;निम्मस्सुदाठिको वापि, अतिदीघगलोपि वा।&lt;br&gt;&#xA;अतिरस्सगलोपि वा, भिन्नगण्ठिगलोपि वा॥&lt;br&gt;&#xA;२५०७.&lt;br&gt;&#xA;तथा भट्ठंसकूटो वा, भिन्नपिट्ठिउरोपि वा।&lt;br&gt;&#xA;सुदीघरस्सहत्थो वा, कच्छुकण्डुसमायुतो॥&lt;br&gt;&#xA;२५०८.&lt;br&gt;&#xA;महानिसदमंसो वा, उद्धनग्गुपमायुतो।&lt;br&gt;&#xA;वातण्डिको महाऊरु, सङ्घट्टनकजाणुको॥&lt;br&gt;&#xA;२५०९.&lt;br&gt;&#xA;भिन्नजाणु महाजाणु, दीघजङ्घो विजङ्घको।&lt;br&gt;&#xA;विकटो वापि पण्हो वा, तथा उब्बद्धपिण्डिको॥&lt;br&gt;&#xA;२५१०.&lt;br&gt;&#xA;यट्ठिजङ्घो महाजङ्घो, महापादोपि यो नरो।&lt;br&gt;&#xA;तथा पिट्ठिकपादो वा, महापण्हिपि वा पन॥&lt;br&gt;&#xA;२५११.&lt;br&gt;&#xA;वङ्कपादो नरो यो वा, गण्ठिकङ्गुलिकोपि वा।&lt;br&gt;&#xA;यो पनन्धनखो वापि, काळपूतिनखोपि च॥&lt;br&gt;&#xA;२५१२.&lt;br&gt;&#xA;इच्चेवमादिकं कञ्चि, नरं परिसदूसकम्।&lt;br&gt;&#xA;पब्बाजेन्तस्स भिक्खुस्स, होति आपत्ति दुक्कटं॥&lt;br&gt;&#xA;परिसदूसककथा।&lt;br&gt;&#xA;२५१३.&lt;br&gt;&#xA;‘‘सामणेरज्ज मा खाद, मा भुञ्ज च पिवा’’ति च।&lt;br&gt;&#xA;निवारेन्तस्स आहारं, होति आपत्ति दुक्कटं॥&lt;br&gt;&#xA;२५१४.&lt;br&gt;&#xA;‘‘निवारेस्सामि आहार’’-मिति वा पत्तचीवरम्।&lt;br&gt;&#xA;अन्तो निक्खिपतो सब्ब-पयोगेसुपि दुक्कटं॥&lt;br&gt;&#xA;२५१५.&lt;br&gt;&#xA;दुब्बचसामणेरस्स, अनाचारस्स केवलम्।&lt;br&gt;&#xA;दण्डकम्मं हवे कत्वा, हितकामेन भिक्खुना॥&lt;br&gt;&#xA;२५१६.&lt;br&gt;&#xA;यागुं वा पन भत्तं वा, दस्सेत्वा किर भासितुम्।&lt;br&gt;&#xA;‘‘आहटे दण्डकम्मे त्वं, लच्छसीद’’न्ति वट्टति॥&lt;br&gt;&#xA;२५१७.&lt;br&gt;&#xA;अपराधानुरूपेन , दण्डकम्मं तु कारये।&lt;br&gt;&#xA;वालिकासलिलादीन-माहरापनमेव तं॥&lt;br&gt;&#xA;२५१८.&lt;br&gt;&#xA;सीसे वा निक्खिपापेतुं, पासाणादीनि कानिचि।&lt;br&gt;&#xA;निपज्जापेतुमुण्हे वा, पासाणे भूमियापि वा॥&lt;br&gt;&#xA;२५१९.&lt;br&gt;&#xA;उदकं वा पवेसेतुं, न च वट्टति भिक्खुनो।&lt;br&gt;&#xA;इधावरणमत्तं तु, दण्डकम्मं पकासितं॥&lt;br&gt;&#xA;निवारणकथा।&lt;br&gt;&#xA;२५२०.&lt;br&gt;&#xA;पक्खोपक्कमिकासित्ता, चतुत्थो पनुसूयको।&lt;br&gt;&#xA;नपुंसकेन पञ्चेते, पण्डका परिदीपिता॥&lt;br&gt;&#xA;२५२१.&lt;br&gt;&#xA;तेसु आसित्तुसूयानं, पब्बज्जा न निवारिता।&lt;br&gt;&#xA;इतरेसं तु तिण्णम्पि, पण्डकानं निवारिता॥&lt;br&gt;&#xA;२५२२.&lt;br&gt;&#xA;वारिता यस्स पब्बज्जा, नासेतब्बोति सो मतो।&lt;br&gt;&#xA;तिविधे पन ते ञत्वा, पब्बाजेन्तस्स दुक्कटं॥&lt;br&gt;&#xA;पण्डककथा।&lt;br&gt;&#xA;२५२३.&lt;br&gt;&#xA;लिङ्गत्थेनो च संवास-त्थेनो तदुभयस्स च।&lt;br&gt;&#xA;थेय्यसंवासको नाम, तिविधोपि पवुच्चति॥&lt;br&gt;&#xA;२५२४.&lt;br&gt;&#xA;सयमेव च यो तत्थ, पब्बजित्वा न गण्हति।&lt;br&gt;&#xA;भिक्खुवस्सानि वा नेव, यथावुड्ढम्पि वन्दनं॥&lt;br&gt;&#xA;२५२५.&lt;br&gt;&#xA;लिङ्गत्थेनो अयं लिङ्ग-मत्तस्स थेनतो सिया।&lt;br&gt;&#xA;यो च पब्बजितो हुत्वा, भिक्खुवस्सानि गण्हति॥&lt;br&gt;&#xA;२५२६.&lt;br&gt;&#xA;संवासं सादियन्तोव, संवासत्थेनको मतो।&lt;br&gt;&#xA;उभयत्थेनको वुत्त-नयोयेव, यथाह च॥&lt;br&gt;&#xA;२५२७.&lt;br&gt;&#xA;‘‘राजदुब्भिक्खकन्तार-रोगवेरिभयेहि वा।&lt;br&gt;&#xA;चीवराहरणत्थं वा, लिङ्गमादियतीध यो॥&lt;br&gt;&#xA;२५२८.&lt;br&gt;&#xA;संवासं नाधिवासेति, याव सो सुद्धमानसो।&lt;br&gt;&#xA;थेय्यसंवासको नाम, ताव एस न वुच्चति’’॥&lt;br&gt;&#xA;थेय्यसंवासककथा।&lt;br&gt;&#xA;२५२९.&lt;br&gt;&#xA;‘‘तित्थियोहं भविस्स’’न्ति, उपसम्पन्नभिक्खु चे।&lt;br&gt;&#xA;सलिङ्गेनेव यो याति, तित्थियानमुपस्सयं॥&lt;br&gt;&#xA;२५३०.&lt;br&gt;&#xA;गच्छतो पदवारेन, होति आपत्ति दुक्कटम्।&lt;br&gt;&#xA;होति तित्थियपक्कन्तो, लिङ्गे तेसं तु निस्सिते॥&lt;br&gt;&#xA;२५३१.&lt;br&gt;&#xA;‘‘तित्थियोहं भविस्स’’न्ति, कुसचीरादिकं पन।&lt;br&gt;&#xA;सयमेव निवासेति, सोपि पक्कन्तको सिया॥&lt;br&gt;&#xA;२५३२.&lt;br&gt;&#xA;नग्गो आजीवकादीनं, गन्त्वा तेसं उपस्सयम्।&lt;br&gt;&#xA;लुञ्चापेति सचे केसे, वत्तानादियतीध वा॥&lt;br&gt;&#xA;२५३३.&lt;br&gt;&#xA;मोरपिञ्छादिकं तेसं, लिङ्गं गण्हाति वा सचे।&lt;br&gt;&#xA;सारतो चेव वा तेसं, पब्बज्जं लद्धिमेव वा॥&lt;br&gt;&#xA;२५३४.&lt;br&gt;&#xA;होति तित्थियपक्कन्तो, न पनेस विमुच्चति।&lt;br&gt;&#xA;नग्गस्स गच्छतो वुत्तं, पदवारेन दुक्कटं॥&lt;br&gt;&#xA;२५३५.&lt;br&gt;&#xA;वुत्तो अनुपसम्पन्न-वसेन थेय्यवासको।&lt;br&gt;&#xA;तथा तित्थियपक्कन्तो, उपसम्पन्नभिक्खुना॥&lt;br&gt;&#xA;तित्थियपक्कन्तकथा।&lt;br&gt;&#xA;२५३६.&lt;br&gt;&#xA;नागो वापि सुपण्णो वा, यक्खो सक्कोपि वा इध।&lt;br&gt;&#xA;तिरच्छानगतो वुत्तो, पब्बाजेतुं न वट्टति॥&lt;br&gt;&#xA;तिरच्छानकथा।&lt;br&gt;&#xA;२५३७.&lt;br&gt;&#xA;पञ्चानन्तरिके पोसे, पब्बाजेन्तस्स दुक्कटम्।&lt;br&gt;&#xA;उभतोब्यञ्जनञ्चेव, तथा भिक्खुनिदूसकं॥&lt;br&gt;&#xA;२५३८.&lt;br&gt;&#xA;एकतोउपसम्पन्नं, भिक्खुनीनं तु सन्तिके।&lt;br&gt;&#xA;दूसेत्वा पन सो नेव, भिक्खुनीदूसको सिया॥&lt;br&gt;&#xA;२५३९.&lt;br&gt;&#xA;सचे अनुपसम्पन्न-दूसको उपसम्पदम्।&lt;br&gt;&#xA;लभतेव च पब्बज्जं, सा च नेव पराजिता॥&lt;br&gt;&#xA;एकादसअभब्बपुग्गलकथा।&lt;br&gt;&#xA;२५४०.&lt;br&gt;&#xA;नूपसम्पादनीयोव , अनुपज्झायको नरो।&lt;br&gt;&#xA;करोतो दुक्कटं होति, न कुप्पति सचे कतं॥&lt;br&gt;&#xA;२५४१.&lt;br&gt;&#xA;कुप्पतीति वदन्तेके, न गहेतब्बमेव तम्।&lt;br&gt;&#xA;सेसेसुपि अयं ञेय्यो, नयो सब्बत्थ विञ्ञुना॥&lt;br&gt;&#xA;२५४२.&lt;br&gt;&#xA;उपसम्पदकम्मस्स, अभब्बा पञ्चवीसति।&lt;br&gt;&#xA;अजानित्वा कतो चापि, ओसारो नासनारहो॥&lt;br&gt;&#xA;२५४३.&lt;br&gt;&#xA;हत्थच्छिन्नादिबात्तिंस, कुट्ठिआदि च तेरस।&lt;br&gt;&#xA;अपत्तो तेसमोसारो, कतो चे पन रूहति॥&lt;br&gt;&#xA;२५४४.&lt;br&gt;&#xA;एकूपज्झायको होति।&lt;br&gt;&#xA;होन्ति आचरिया तयो।&lt;br&gt;&#xA;उपसम्पदापेक्खा च।&lt;br&gt;&#xA;होन्ति द्वे वा तयोपि वा॥&lt;br&gt;&#xA;२५४५.&lt;br&gt;&#xA;तीहि आचरियेहेव, एकतो अनुसावनम्।&lt;br&gt;&#xA;ओसारेत्वा कतं कम्मं, न च कुप्पति कप्पति॥&lt;br&gt;&#xA;२५४६.&lt;br&gt;&#xA;एकूपज्झायको होति।&lt;br&gt;&#xA;आचरियोपि तथेकतो।&lt;br&gt;&#xA;उपसम्पदापेक्खा च।&lt;br&gt;&#xA;होन्ति द्वे वा तयोपि वा॥&lt;br&gt;&#xA;२५४७.&lt;br&gt;&#xA;अनुपुब्बेन सावेत्वा, तेसं नामं तु तेन च।&lt;br&gt;&#xA;एकतो अनुसावेत्वा, कतम्पि च न कुप्पति॥&lt;br&gt;&#xA;२५४८.&lt;br&gt;&#xA;नानुपज्झायकेनापि, नानाचरियकेन च।&lt;br&gt;&#xA;अञ्ञमञ्ञानुसावेत्वा, कतं कम्मञ्च वट्टति॥&lt;br&gt;&#xA;२५४९.&lt;br&gt;&#xA;सुमनो तिस्सथेरस्स, अनुसावेति सिस्सकम्।&lt;br&gt;&#xA;तिस्सो सुमनथेरस्स, अनुसावेति सिस्सकं॥&lt;br&gt;&#xA;२५५०.&lt;br&gt;&#xA;नानुपज्झायकेनेव, एकाचरियकेनिध।&lt;br&gt;&#xA;उपसम्पदा पटिक्खित्ता, बुद्धेनादिच्चबन्धुना॥&lt;br&gt;&#xA;महाखन्धककथा।&lt;br&gt;&#xA;उपोसथक्खन्धककथा&lt;br&gt;&#xA;२५५१.&lt;br&gt;&#xA;बद्धाबद्धवसेनेव , सीमा नाम द्विधा मता।&lt;br&gt;&#xA;निमित्तेन निमित्तं तु, घटेत्वा पन सम्मता॥&lt;br&gt;&#xA;२५५२.&lt;br&gt;&#xA;अयं सीमाविपत्तीहि, एकादसहि वज्जिता।&lt;br&gt;&#xA;बद्धा नाम सिया सीमा, सा तिसम्पत्तिसंयुता॥&lt;br&gt;&#xA;२५५३.&lt;br&gt;&#xA;खण्डसमानसंवासा-विप्पवासादिभेदतो।&lt;br&gt;&#xA;इति बद्धा तिधा वुत्ता, अबद्धापि तिधा मता॥&lt;br&gt;&#xA;२५५४.&lt;br&gt;&#xA;गामतो उदकुक्खेपा, सत्तब्भन्तरतोपि च।&lt;br&gt;&#xA;तत्थ गामपरिच्छेदो, ‘‘गामसीमा’’ति वुच्चति॥&lt;br&gt;&#xA;२५५५.&lt;br&gt;&#xA;जातस्सरे समुद्दे वा, नदिया वा समन्ततो।&lt;br&gt;&#xA;मज्झिमस्सुदकुक्खेपो, उदकुक्खेपसञ्ञितो॥&lt;br&gt;&#xA;२५५६.&lt;br&gt;&#xA;अगामके अरञ्ञे तु, सत्तेवब्भन्तरा पन।&lt;br&gt;&#xA;समन्ततो अयं सीमा, सत्तब्भन्तरनामिका॥&lt;br&gt;&#xA;२५५७.&lt;br&gt;&#xA;एकं अब्भन्तरं वुत्तं, अट्ठवीसतिहत्थकम्।&lt;br&gt;&#xA;गुळुक्खेपनयेनेव, उदकुक्खेपका मता॥&lt;br&gt;&#xA;२५५८.&lt;br&gt;&#xA;इमा द्वे पन सीमायो, वड्ढन्ति परिसावसा।&lt;br&gt;&#xA;अब्भन्तरूदकुक्खेपा, ठितोकासा परं सियुं॥&lt;br&gt;&#xA;२५५९.&lt;br&gt;&#xA;ठितो अन्तोपरिच्छेदे, हत्थपासं विहाय वा।&lt;br&gt;&#xA;तत्तकं अनतिक्कम्म, परिच्छेदम्पि वा परं॥&lt;br&gt;&#xA;२५६०.&lt;br&gt;&#xA;ठितो कम्मं विकोपेति, इति अट्ठकथानयो।&lt;br&gt;&#xA;तस्मा सो हत्थपासे वा, कातब्बो बहि वा पन॥&lt;br&gt;&#xA;२५६१.&lt;br&gt;&#xA;बद्धसीमाय सण्ठानं, निमित्तं दिसकित्तनम्।&lt;br&gt;&#xA;ञत्वा पमाणं सोधेत्वा, सीमं बन्धेय्य पण्डितो॥&lt;br&gt;&#xA;२५६२.&lt;br&gt;&#xA;तिकोणं चतुरस्सञ्च, वट्टञ्च पणवूपमम्।&lt;br&gt;&#xA;वितानं धनुकाकारं, मुदिङ्गसकटूपमं॥&lt;br&gt;&#xA;२५६३.&lt;br&gt;&#xA;पब्बतं वनं पासाणं, रुक्खं मग्गञ्च वम्मिकम्।&lt;br&gt;&#xA;उदकञ्च नदिञ्चाति, निमित्तानट्ठ दीपये॥&lt;br&gt;&#xA;२५६४.&lt;br&gt;&#xA;तेसु तीणि निमित्तानि, आदिं कत्वा समन्ततो।&lt;br&gt;&#xA;निमित्तानं सतेनापि, बन्धितुं पन वट्टति॥&lt;br&gt;&#xA;२५६५.&lt;br&gt;&#xA;तियोजनपरा सीमा, उक्कट्ठाति पकासिता।&lt;br&gt;&#xA;एकवीसति भिक्खूनं, गण्हन्ती हेट्ठिमा मता॥&lt;br&gt;&#xA;२५६६.&lt;br&gt;&#xA;उक्कट्ठायपि उक्कट्ठा, हेट्ठिमायपि हेट्ठिमा।&lt;br&gt;&#xA;एता द्वेपि असीमाति, वुत्ता आदिच्चबन्धुना॥&lt;br&gt;&#xA;२५६७.&lt;br&gt;&#xA;निमित्तं पन कित्तेत्वा, सब्बमेव समन्ततो।&lt;br&gt;&#xA;पच्छा ञत्तिदुतियेन, सीमं बन्धितुमरहति॥&lt;br&gt;&#xA;२५६८.&lt;br&gt;&#xA;बन्धित्वानन्तरं पच्छा, चीवराविप्पवासकम्।&lt;br&gt;&#xA;सम्मन्नित्वान बद्धा सा-विप्पवासाति वुच्चति॥&lt;br&gt;&#xA;२५६९.&lt;br&gt;&#xA;नदीसरसमुद्देसु, सीमं बन्धति चे पन।&lt;br&gt;&#xA;न वोत्थरति तेनेव, असीमाति जिनोब्रवि॥&lt;br&gt;&#xA;सीमाकथा।&lt;br&gt;&#xA;२५७०.&lt;br&gt;&#xA;दिनकारककत्तब्बा-कारानञ्च वसा पन।&lt;br&gt;&#xA;नवेवुपोसथा वुत्ता, बुद्धेनादिच्चबन्धुना॥&lt;br&gt;&#xA;२५७१.&lt;br&gt;&#xA;चातुद्दसो पन्नरसो, सामग्गी च उपोसथो।&lt;br&gt;&#xA;दिवसेनेव निद्दिट्ठा, तयोपेते उपोसथा॥&lt;br&gt;&#xA;२५७२.&lt;br&gt;&#xA;सङ्घे उपोसथो चेव, गणे पुग्गलुपोसथो।&lt;br&gt;&#xA;कारकानं वसेनेव, तयो वुत्ता उपोसथा॥&lt;br&gt;&#xA;२५७३.&lt;br&gt;&#xA;सुत्तुद्देसाभिधानो च, पारिसुद्धिउपोसथो।&lt;br&gt;&#xA;अधिट्ठानन्ति निद्दिट्ठा, तयो कम्मेनुपोसथा॥&lt;br&gt;&#xA;२५७४.&lt;br&gt;&#xA;सङ्घस्स पातिमोक्खो च, पारिसुद्धि गणस्स च।&lt;br&gt;&#xA;अधिट्ठानमथेकस्स, निद्दिट्ठं पन सत्थुना॥&lt;br&gt;&#xA;२५७५.&lt;br&gt;&#xA;पातिमोक्खस्स उद्देसा, पञ्च वुत्ता महेसिना।&lt;br&gt;&#xA;निदानं उद्दिसित्वान, सावेतब्बं तु सेसकं॥&lt;br&gt;&#xA;२५७६.&lt;br&gt;&#xA;अयमेव नयो ञेय्यो, सेसेसुपि च विञ्ञुना।&lt;br&gt;&#xA;चत्तारो भिक्खुनीनञ्च, उद्देसा नविमे पन॥&lt;br&gt;&#xA;२५७७.&lt;br&gt;&#xA;पातिमोक्खस्स उद्देसो, कातब्बोव उपोसथे।&lt;br&gt;&#xA;अन्तरायं विना चेव, अनुद्देसो निवारितो॥&lt;br&gt;&#xA;२५७८.&lt;br&gt;&#xA;थेरो च इस्सरो तस्स।&lt;br&gt;&#xA;‘‘थेराधेय्य’’न्ति पाठतो।&lt;br&gt;&#xA;अवत्तन्तेन अज्झिट्ठो।&lt;br&gt;&#xA;यस्स सो पन वत्तति॥&lt;br&gt;&#xA;२५७९.&lt;br&gt;&#xA;उद्दिसन्ते समप्पा वा, आगच्छन्ति सचे पन।&lt;br&gt;&#xA;उद्दिट्ठं तं सुउद्दिट्ठं, सावेतब्बं तु सेसकं॥&lt;br&gt;&#xA;२५८०.&lt;br&gt;&#xA;उद्दिट्ठमत्ते भिक्खूनं, परिसायुट्ठिताय वा।&lt;br&gt;&#xA;पारिसुद्धि तु कत्तब्बा, मूले तेसं, सचे बहू॥&lt;br&gt;&#xA;२५८१.&lt;br&gt;&#xA;सम्मज्जितुं पदीपेतुं, पञ्ञापेतुं दकासने।&lt;br&gt;&#xA;विनिद्दिट्ठस्स थेरेन, अकरोन्तस्स दुक्कटं॥&lt;br&gt;&#xA;२५८२.&lt;br&gt;&#xA;कत्वा सम्मज्जनं दीपं, ठपेत्वा उदकासनम्।&lt;br&gt;&#xA;गणञत्तिं ठपेत्वाव, कत्तब्बो तीहुपोसथो॥&lt;br&gt;&#xA;२५८३.&lt;br&gt;&#xA;पुब्बकिच्चं समापेत्वा, अधिट्ठेय्य पनेकको।&lt;br&gt;&#xA;नो चे अधिट्ठहेय्यस्स, होति आपत्ति दुक्कटं॥&lt;br&gt;&#xA;२५८४.&lt;br&gt;&#xA;अधम्मेन च वग्गेन, समग्गेन अधम्मतो।&lt;br&gt;&#xA;तथा धम्मेन वग्गेन, समग्गेन च धम्मतो॥&lt;br&gt;&#xA;२५८५.&lt;br&gt;&#xA;उपोसथस्स एतानि, कम्मानीति जिनोब्रवि।&lt;br&gt;&#xA;चतूस्वपि पनेतेसु, चतुत्थं धम्मिकं मतं॥&lt;br&gt;&#xA;२५८६.&lt;br&gt;&#xA;अधम्मेनिध वग्गो हि, कतमो चेत्थुपोसथो?&lt;br&gt;&#xA;वसन्ति एकसीमायं, चत्तारो यत्थ भिक्खुनो॥&lt;br&gt;&#xA;२५८७.&lt;br&gt;&#xA;एकस्स पारिसुद्धिं ते, आनयित्वा तयो जना।&lt;br&gt;&#xA;करोन्ति पारिसुद्धिं चे, अधम्मो वग्गुपोसथो॥&lt;br&gt;&#xA;२५८८.&lt;br&gt;&#xA;अधम्मेन समग्गो हि, चत्तारो भिक्खुनेकतो।&lt;br&gt;&#xA;करोन्ति पारिसुद्धिं चे, समग्गो होत्यधम्मिको॥&lt;br&gt;&#xA;२५८९.&lt;br&gt;&#xA;धम्मेन पन वग्गो हि, कतमो सो उपोसथो।&lt;br&gt;&#xA;वसन्ति एकसीमायं, चत्तारो यत्थ भिक्खुनो॥&lt;br&gt;&#xA;२५९०.&lt;br&gt;&#xA;एकस्स पारिसुद्धिं ते, आनयित्वा तयो जना।&lt;br&gt;&#xA;पातिमोक्खुद्दिसन्ते चे, वग्गो धम्मेनुपोसथो॥&lt;br&gt;&#xA;२५९१.&lt;br&gt;&#xA;धम्मतो हि समग्गो सो।&lt;br&gt;&#xA;चत्तारो भिक्खुनेकतो।&lt;br&gt;&#xA;पातिमोक्खुद्दिसन्तीध।&lt;br&gt;&#xA;समग्गो धम्मतो मतो॥&lt;br&gt;&#xA;२५९२.&lt;br&gt;&#xA;वग्गे समग्गे वग्गोति, सञ्ञिनो विमतिस्स वा।&lt;br&gt;&#xA;उपोसथं करोन्तस्स, होति आपत्ति दुक्कटं॥&lt;br&gt;&#xA;२५९३.&lt;br&gt;&#xA;भेदाधिप्पायतो तस्स, होति थुल्लच्चयं पन।&lt;br&gt;&#xA;वग्गे समग्गेनापत्ति, समग्गोति च सञ्ञिनो॥&lt;br&gt;&#xA;२५९४.&lt;br&gt;&#xA;उक्खित्तेन गहट्ठेन, सेसेहि सहधम्मिहि।&lt;br&gt;&#xA;चुतनिक्खित्तसिक्खेहि, एकादसहि वा सह॥&lt;br&gt;&#xA;२५९५.&lt;br&gt;&#xA;उपोसथो न कातब्बो, सभागापत्तिकेन वा।&lt;br&gt;&#xA;छन्देन पारिवुत्थेन, करोतो होति दुक्कटं॥&lt;br&gt;&#xA;२५९६.&lt;br&gt;&#xA;अदेसेत्वा पनापत्तिं, नाविकत्वान वेमतिम्।&lt;br&gt;&#xA;उपोसथो न कातब्बो, दिने वा अनुपोसथे॥&lt;br&gt;&#xA;२५९७.&lt;br&gt;&#xA;उपोसथे पनावासा, सभिक्खुम्हा च भिक्खुना।&lt;br&gt;&#xA;आवासो वा अनावासो, न गन्तब्बो कुदाचनं॥&lt;br&gt;&#xA;२५९८.&lt;br&gt;&#xA;यस्मिं उपोसथे किच्चम्।&lt;br&gt;&#xA;आवासे पन वत्तति।&lt;br&gt;&#xA;सो चे सभिक्खुको नाम।&lt;br&gt;&#xA;आवासोति पकासितो॥&lt;br&gt;&#xA;२५९९.&lt;br&gt;&#xA;उपोसथो किमत्थाय, किमत्थाय पवारणा।&lt;br&gt;&#xA;उपोसथो समग्गत्थो, विसुद्धत्था पवारणा॥&lt;br&gt;&#xA;२६००.&lt;br&gt;&#xA;कोपेतुं धम्मिकं कम्मं, पटिक्कोसेय्य दुक्कटम्।&lt;br&gt;&#xA;छन्दं वा कायसामग्गिं, अदेन्तस्सपि दुक्कटं॥&lt;br&gt;&#xA;२६०१.&lt;br&gt;&#xA;होति पञ्चविधो सङ्घो, चतुवग्गादिभेदतो।&lt;br&gt;&#xA;सो च कत्तब्बकम्मस्स, वसेन परिदीपितो॥&lt;br&gt;&#xA;२६०२.&lt;br&gt;&#xA;पवारणं तथाब्भानं, कम्मञ्च उपसम्पदम्।&lt;br&gt;&#xA;ठपेत्वा चतुवग्गेन, अकत्तब्बं न विज्जति॥&lt;br&gt;&#xA;२६०३.&lt;br&gt;&#xA;पञ्चवग्गेन अब्भानं, मज्झदेसूपसम्पदम्।&lt;br&gt;&#xA;दसवग्गेन अब्भानं, विना सब्बं तु वट्टति॥&lt;br&gt;&#xA;२६०४.&lt;br&gt;&#xA;कम्मं वीसतिवग्गेन, न कत्तब्बं न किञ्चिपि।&lt;br&gt;&#xA;ऊने दोसोति ञापेतुं, नाधिके अतिरेकता॥&lt;br&gt;&#xA;२६०५.&lt;br&gt;&#xA;चत्तारो पकतत्ताव, कम्मप्पत्ताति दीपिता।&lt;br&gt;&#xA;चतुवग्गेन कत्तब्बे, सेसेसु च अयं नयो॥&lt;br&gt;&#xA;२६०६.&lt;br&gt;&#xA;चतुवग्गादिकत्तब्बं, कत्वासंवासपुग्गलम्।&lt;br&gt;&#xA;गणपूरं करोन्तस्स, कतं कुप्पति दुक्कटं॥&lt;br&gt;&#xA;२६०७.&lt;br&gt;&#xA;परिवासादिकम्मेपि , तत्रट्ठं गणपूरकम्।&lt;br&gt;&#xA;कत्वा पन करोन्तानं, तथा, सेसं तु वट्टति॥&lt;br&gt;&#xA;उपोसथक्खन्धककथा।&lt;br&gt;&#xA;वस्सूपनायिकक्खन्धककथा&lt;br&gt;&#xA;२६०८.&lt;br&gt;&#xA;पुरिमा पच्छिमा चाति, दुवे वस्सूपनायिका।&lt;br&gt;&#xA;आलयो वा वचीभेदो, कत्तब्बो उपगच्छता॥&lt;br&gt;&#xA;२६०९.&lt;br&gt;&#xA;वस्सूपगमनं वापि, जानं अनुपगच्छतो।&lt;br&gt;&#xA;तेमासमवसित्वा वा, चरन्तस्सपि दुक्कटं॥&lt;br&gt;&#xA;२६१०.&lt;br&gt;&#xA;रुक्खस्स सुसिरे छत्ते, चाटिछवकुटीसु वा।&lt;br&gt;&#xA;अज्झोकासेपि वा वस्सं, उपगन्तुं न वट्टति॥&lt;br&gt;&#xA;२६११.&lt;br&gt;&#xA;वस्सच्छेदे अनापत्ति, अन्तरायो सचे सिया।&lt;br&gt;&#xA;छिन्नवस्सस्स भिक्खुस्स, वारिताव पवारणा॥&lt;br&gt;&#xA;२६१२.&lt;br&gt;&#xA;मातापितूनं पन दस्सनत्थम्।&lt;br&gt;&#xA;पञ्चन्नमत्थे सहधम्मिकानम्।&lt;br&gt;&#xA;दट्ठुं गिलानं तदुपट्ठकानम्।&lt;br&gt;&#xA;भत्तादि नेसं परियेसनत्थं॥&lt;br&gt;&#xA;२६१३.&lt;br&gt;&#xA;तथानभिरतं गन्त्वा, वूपकासेस्समुट्ठितम्।&lt;br&gt;&#xA;दिट्ठिं वा तस्स कुक्कुच्चं, विनोदेस्सामहन्ति वा॥&lt;br&gt;&#xA;२६१४.&lt;br&gt;&#xA;एवं सत्ताहकिच्चेन, भिक्खुना विनयञ्ञुना।&lt;br&gt;&#xA;अपेसितेपि गन्तब्बं, पगेव पहिते पन॥&lt;br&gt;&#xA;२६१५.&lt;br&gt;&#xA;वस्सं उपगतेनेत्थ, अनिमन्तितभिक्खुना।&lt;br&gt;&#xA;धम्मस्स सवनत्थाय, गन्तुं पन न वट्टति॥&lt;br&gt;&#xA;२६१६.&lt;br&gt;&#xA;‘‘असुकं नाम दिवसं, सन्निपातो भविस्सति’’।&lt;br&gt;&#xA;इच्चेवं कतिका पुब्बं, कता चे पन वट्टति॥&lt;br&gt;&#xA;२६१७.&lt;br&gt;&#xA;‘‘धोविस्सामि रजिस्सामि, भण्डक’’न्ति न वट्टति।&lt;br&gt;&#xA;सचाचरियुपज्झाया, पहिणन्ति च वट्टति॥&lt;br&gt;&#xA;२६१८.&lt;br&gt;&#xA;उद्देसादीनमत्थाय, गन्तुं नेव च वट्टति।&lt;br&gt;&#xA;गरूनं दस्सनत्थाय, गन्तुं लभति पुग्गलो॥&lt;br&gt;&#xA;२६१९.&lt;br&gt;&#xA;सचे आचरियो ‘‘अज्ज, मा गच्छाही’’ति भासति।&lt;br&gt;&#xA;रत्तिच्छेदे अनापत्ति, होतीति परिदीपिता॥&lt;br&gt;&#xA;२६२०.&lt;br&gt;&#xA;यस्स कस्सचि ञातिस्स, उपट्ठाककुलस्स वा।&lt;br&gt;&#xA;गच्छतो दस्सनत्थाय, रत्तिच्छेदे च दुक्कटं॥&lt;br&gt;&#xA;२६२१.&lt;br&gt;&#xA;‘‘आगमिस्सामि अज्जेव, गन्त्वाहं गामक’’न्ति च।&lt;br&gt;&#xA;सचे पापुणितुं गच्छं, न सक्कोतेव वट्टति॥&lt;br&gt;&#xA;२६२२.&lt;br&gt;&#xA;वजे सत्थेपि नावायं, तीसु ठानेसु भिक्खुनो।&lt;br&gt;&#xA;वस्सच्छेदे अनापत्ति, पवारेतुञ्च वट्टति॥&lt;br&gt;&#xA;२६२३.&lt;br&gt;&#xA;सति पच्चयवेकल्ले, सरीराफासुताय वा।&lt;br&gt;&#xA;एसेव अन्तरायोति, वस्सं छेत्वापि पक्कमे॥&lt;br&gt;&#xA;२६२४.&lt;br&gt;&#xA;येन केनन्तरायेन, वस्सं नोपगतो हि यो।&lt;br&gt;&#xA;दुतिया उपगन्तब्बा, छिन्नवस्सेन वा पन॥&lt;br&gt;&#xA;२६२५.&lt;br&gt;&#xA;वस्सं अनुपगन्त्वा वा, तदहेव च गच्छति।&lt;br&gt;&#xA;बहिद्धा एव सत्ताहं, उपगन्त्वापि वा पन॥&lt;br&gt;&#xA;२६२६.&lt;br&gt;&#xA;वीतिनामेति चे तस्स, पुरिमापि न विज्जति।&lt;br&gt;&#xA;पटिस्सवे च भिक्खुस्स, होति आपत्ति दुक्कटं॥&lt;br&gt;&#xA;२६२७.&lt;br&gt;&#xA;वस्सं पनुपगन्त्वा च, उट्ठापेत्वा न चारुणम्।&lt;br&gt;&#xA;गच्छतो पन सत्ताह-करणेनेव भिक्खुनो॥&lt;br&gt;&#xA;२६२८.&lt;br&gt;&#xA;अन्तोयेव च सत्ताहं, निवत्तन्तस्स तस्स तु।&lt;br&gt;&#xA;अनापत्तीति को वादो, वसित्वा बहि गच्छतो॥&lt;br&gt;&#xA;२६२९.&lt;br&gt;&#xA;‘‘वसिस्सामीध वस्स’’न्ति, आलयो यदि विज्जति।&lt;br&gt;&#xA;नोपेतसतिया वस्सं, तेन सेनासनं पन॥&lt;br&gt;&#xA;२६३०.&lt;br&gt;&#xA;गहितं सुग्गहितं होति, छिन्नवस्सो न होति सो।&lt;br&gt;&#xA;लभतेव पवारेतुं, न दोसो कोचि विज्जति॥&lt;br&gt;&#xA;२६३१.&lt;br&gt;&#xA;‘‘इमस्मिं विहारे तेमासं, इमं वस्सं उपेमि’’ति।&lt;br&gt;&#xA;निच्छारिते च तिक्खत्तुं, वस्सं उपगतो सिया॥&lt;br&gt;&#xA;२६३२.&lt;br&gt;&#xA;आदिं तु नवमिं कत्वा, गन्तुं वट्टति भिक्खुनो।&lt;br&gt;&#xA;आगच्छतु च पच्छा सो, मा वा दोसो न विज्जति॥&lt;br&gt;&#xA;वस्सूपनायिकक्खन्धककथा।&lt;br&gt;&#xA;पवारणक्खन्धककथा&lt;br&gt;&#xA;२६३३.&lt;br&gt;&#xA;चातुद्दसी पञ्चदसी, सामग्गी च पवारणा।&lt;br&gt;&#xA;तेवाची द्वेकवाची च, सङ्घे च गणपुग्गले॥&lt;br&gt;&#xA;२६३४.&lt;br&gt;&#xA;एता पन मुनिन्देन, वुत्ता नव पवारणा।&lt;br&gt;&#xA;तीणि कम्मानि मुञ्चित्वा, अन्तेनेव पवारये॥&lt;br&gt;&#xA;२६३५.&lt;br&gt;&#xA;पुब्बकिच्चं समापेत्वा, पत्तकल्ले समानिते।&lt;br&gt;&#xA;ञत्तिं ठपेत्वा सङ्घेन, कत्तब्बा हि पवारणा॥&lt;br&gt;&#xA;२६३६.&lt;br&gt;&#xA;पवारेन्तेसु थेरेसु, निसीदेय्य नवो पन।&lt;br&gt;&#xA;सयं याव पवारेय्य, ताव उक्कुटिकञ्हि सो॥&lt;br&gt;&#xA;२६३७.&lt;br&gt;&#xA;ञत्तिं वत्वा पवारेय्युं, चत्तारो वा तयोपि वा।&lt;br&gt;&#xA;पुब्बकिच्चं समापेत्वा, एकावासे वसन्ति चे॥&lt;br&gt;&#xA;२६३८.&lt;br&gt;&#xA;अञ्ञमञ्ञं पवारेय्युं, विना ञत्तिं दुवे जना।&lt;br&gt;&#xA;अधिट्ठेय्य पनेकोपि, सेसा सङ्घपवारणा॥&lt;br&gt;&#xA;२६३९.&lt;br&gt;&#xA;पवारिते च सङ्घस्मिं, करेय्यनागतो पन।&lt;br&gt;&#xA;अवुट्ठो छिन्नवस्सो वा, पारिसुद्धिउपोसथं॥&lt;br&gt;&#xA;२६४०.&lt;br&gt;&#xA;पञ्च यस्मिं पनावासे, चत्तारो वा तयोपि वा।&lt;br&gt;&#xA;एकेकस्स हरित्वान, समणा ते पवारणं॥&lt;br&gt;&#xA;२६४१.&lt;br&gt;&#xA;अञ्ञमञ्ञं पवारेन्ति, सचे आपत्ति दुक्कटम्।&lt;br&gt;&#xA;सेसं उपोसथे वुत्त-नयेनिध नये बुधो॥&lt;br&gt;&#xA;२६४२.&lt;br&gt;&#xA;पारिसुद्धिप्पदानेन, सम्पादेतत्तनो सुचिम्।&lt;br&gt;&#xA;छन्ददानेन सङ्घस्स, सब्बं साधेति, नत्तनो॥&lt;br&gt;&#xA;२६४३.&lt;br&gt;&#xA;तस्मा पन उभिन्नम्पि, किच्चसिद्धत्थमेविध।&lt;br&gt;&#xA;पारिसुद्धिपि दातब्बा, छन्दं देन्तेन भिक्खुना॥&lt;br&gt;&#xA;२६४४.&lt;br&gt;&#xA;छन्देकेन बहूनम्पि, हातब्बो पारिसुद्धिपि।&lt;br&gt;&#xA;परम्पराहटो छन्दो, न गच्छति विसुद्धिया॥&lt;br&gt;&#xA;२६४५.&lt;br&gt;&#xA;छन्दं वा पारिसुद्धिं वा, गहेत्वा वा पवारणम्।&lt;br&gt;&#xA;सामणेरादिभावं वा, पटिजानेय्य हारको॥&lt;br&gt;&#xA;२६४६.&lt;br&gt;&#xA;सचे सो सङ्घमप्पत्वा, विब्भमेय्य मरेय्य वा।&lt;br&gt;&#xA;नाहटञ्चेव तं सब्बं, पत्वा चेवं सियाहटं॥&lt;br&gt;&#xA;२६४७.&lt;br&gt;&#xA;सङ्घं पत्वा पमत्तो वा, सुत्तो वा खित्तचित्तको।&lt;br&gt;&#xA;नारोचेति अनापत्ति, होति सञ्चिच्च दुक्कटं॥&lt;br&gt;&#xA;२६४८.&lt;br&gt;&#xA;ये ते विपस्सनायुत्ता, रत्तिन्दिवमतन्दिता।&lt;br&gt;&#xA;पुब्बरत्तापररत्तं, विपस्सनपरायणा॥&lt;br&gt;&#xA;२६४९.&lt;br&gt;&#xA;लद्धफासुविहारानं, सिया न परिहानिति।&lt;br&gt;&#xA;पवारणाय सङ्गाहो, वुत्तो कत्तिकमासके॥&lt;br&gt;&#xA;पवारणक्खन्धककथा।&lt;br&gt;&#xA;चम्मक्खन्धककथा&lt;br&gt;&#xA;२६५०.&lt;br&gt;&#xA;एळकाजमिगानं तु, चम्मं वट्टति भिक्खुनो।&lt;br&gt;&#xA;रोहितेणिकुरङ्गानं, पसदंमिगमातुया॥&lt;br&gt;&#xA;२६५१.&lt;br&gt;&#xA;ठपेत्वा चम्ममेतेसं, अञ्ञं दुक्कटवत्थुकम्।&lt;br&gt;&#xA;थविकोपाहने सब्बं, चम्मं वट्टत्यमानुसं॥&lt;br&gt;&#xA;२६५२.&lt;br&gt;&#xA;वट्टन्ति मज्झिमे देसे, न गुणङ्गुणुपाहना।&lt;br&gt;&#xA;वट्टन्ति अन्तोआरामे, सब्बत्थापि च रोगिनो॥&lt;br&gt;&#xA;२६५३.&lt;br&gt;&#xA;पुटखल्लकबद्धा च, तथेव पालिगुण्ठिमा।&lt;br&gt;&#xA;तूलपुण्णा न वट्टन्ति, सब्बनीलादयोपि च॥&lt;br&gt;&#xA;२६५४.&lt;br&gt;&#xA;चित्रा उपाहना मेण्ड-विसाणूपमवद्धिका।&lt;br&gt;&#xA;न च वट्टन्ति मोरस्स, पिञ्छेन परिसिब्बिता॥&lt;br&gt;&#xA;२६५५.&lt;br&gt;&#xA;मज्जारकाळकोलूक-सीहब्यग्घुद्ददीपिनम्।&lt;br&gt;&#xA;अजिनस्स च चम्मेन, न वट्टति परिक्खटा॥&lt;br&gt;&#xA;२६५६.&lt;br&gt;&#xA;पुटादिं अपनेत्वा वा, छिन्दित्वा वापि सब्बसो।&lt;br&gt;&#xA;वण्णभेदं तथा कत्वा, धारेतब्बा उपाहना॥&lt;br&gt;&#xA;२६५७.&lt;br&gt;&#xA;सब्बापि पन धारेतुं, न च वट्टन्ति पादुका।&lt;br&gt;&#xA;ठपेत्वा तत्थ पस्साव- वच्चाचमनपादुका॥&lt;br&gt;&#xA;२६५८.&lt;br&gt;&#xA;आसन्दिञ्चेव पल्लङ्कं, उच्चासयनसञ्ञितम्।&lt;br&gt;&#xA;अतिक्कन्तपमाणं तु, सेवमानस्स दुक्कटं॥&lt;br&gt;&#xA;२६५९.&lt;br&gt;&#xA;गोनकं कुत्तकं चित्तं, पटिकं पटलिकम्पि च।&lt;br&gt;&#xA;एकन्तलोमिं विकतिं, तूलिकं उद्दलोमिकं॥&lt;br&gt;&#xA;२६६०.&lt;br&gt;&#xA;कट्टिस्सं पन कोसेय्यं, हत्थिअस्सरथत्थरम्।&lt;br&gt;&#xA;कदलिमिगपवर-पच्चत्थरणकम्पि च॥&lt;br&gt;&#xA;२६६१.&lt;br&gt;&#xA;हेट्ठा रत्तवितानस्स, द्विधा रत्तूपधानकम्।&lt;br&gt;&#xA;अकप्पियमिदं सब्बं, दुक्कटं परिभुञ्जतो॥&lt;br&gt;&#xA;२६६२.&lt;br&gt;&#xA;हेट्ठा अकप्पिये पच्चत्थरे सति न वट्टति।&lt;br&gt;&#xA;उद्धं सेतवितानम्पि, तस्मिं असति वट्टति॥&lt;br&gt;&#xA;२६६३.&lt;br&gt;&#xA;आसन्दिं पन पल्लङ्कं, ठपेत्वा तूलिकम्पि च।&lt;br&gt;&#xA;सेसं पन च सब्बम्पि, लभते गिहिसन्तकं॥&lt;br&gt;&#xA;२६६४.&lt;br&gt;&#xA;धम्मासने अनापत्ति, भत्तग्गेपि निसीदितुम्।&lt;br&gt;&#xA;भूमत्थरणके तत्थ, सयितुम्पि च वट्टति॥&lt;br&gt;&#xA;चम्मक्खन्धककथा।&lt;br&gt;&#xA;भेसज्जक्खन्धककथा&lt;br&gt;&#xA;२६६५.&lt;br&gt;&#xA;वुत्ता गहपतिस्सापि, सम्मुतुस्सावनन्तिका।&lt;br&gt;&#xA;गोनिसादीति कप्पिया, चतस्सो होन्ति भूमियो॥&lt;br&gt;&#xA;२६६६.&lt;br&gt;&#xA;सङ्घस्स सन्तकं गेहं, सन्तकं भिक्खुनोपि वा।&lt;br&gt;&#xA;कप्पियं पन कत्तब्बं, सहसेय्यप्पहोनकं॥&lt;br&gt;&#xA;२६६७.&lt;br&gt;&#xA;ठपेत्वा भिक्खुमञ्ञेहि, दिन्नं कप्पियभूमिया।&lt;br&gt;&#xA;अत्थाय सन्तकं तेसं, गेहं गहपतेविदं॥&lt;br&gt;&#xA;२६६८.&lt;br&gt;&#xA;सा हि सम्मुतिका नाम, या हि सङ्घेन सम्मता।&lt;br&gt;&#xA;कम्मवाचमवत्वा वा, वट्टतेवापलोकनं॥&lt;br&gt;&#xA;२६६९.&lt;br&gt;&#xA;पठमिट्ठकपासाण-थम्भादिट्ठपने पन।&lt;br&gt;&#xA;‘‘कप्पियकुटिं करोमा’’ति, वदन्तेहि समन्ततो॥&lt;br&gt;&#xA;२६७०.&lt;br&gt;&#xA;उक्खिपित्वा ठपेन्तेसु, आमसित्वा परेसु वा।&lt;br&gt;&#xA;सयमेवुक्खिपित्वा वा, ठपेय्युस्सावनन्तिका॥&lt;br&gt;&#xA;२६७१.&lt;br&gt;&#xA;इट्ठकादिपतिट्ठानं , भिक्खूनं वदतं पन।&lt;br&gt;&#xA;वाचाय परियोसानं, समकालं तु वट्टति॥&lt;br&gt;&#xA;२६७२.&lt;br&gt;&#xA;आरामो अपरिक्खित्तो, सकलो भुय्यतोपि वा।&lt;br&gt;&#xA;दुविधोपि च विञ्ञूहि, गोनिसादीति वुच्चति॥&lt;br&gt;&#xA;२६७३.&lt;br&gt;&#xA;एता पन चतस्सोपि, होन्ति कप्पियभूमियो।&lt;br&gt;&#xA;एत्थ पक्कञ्च वुत्थञ्च, सब्बं वट्टति आमिसं॥&lt;br&gt;&#xA;२६७४.&lt;br&gt;&#xA;उस्सावनन्तिका या सा, थम्भादीसु अधिट्ठिता।&lt;br&gt;&#xA;थम्भादीस्वपनीतेसु, तदञ्ञेसुपि तिट्ठति॥&lt;br&gt;&#xA;२६७५.&lt;br&gt;&#xA;अपनीतेसु सब्बेसु, सिया जहितवत्थुका।&lt;br&gt;&#xA;गोनिसादी परिक्खित्ता, सेसा छदननासतो॥&lt;br&gt;&#xA;२६७६.&lt;br&gt;&#xA;भिक्खुं ठपेत्वा अञ्ञेसं, हत्थतो च पटिग्गहो।&lt;br&gt;&#xA;तेसञ्च सन्निधि अन्तो- वुत्तं भिक्खुस्स वट्टति॥&lt;br&gt;&#xA;२६७७.&lt;br&gt;&#xA;भिक्खुस्स भिक्खुनिया वा, सन्तकं सङ्घिकम्पि वा।&lt;br&gt;&#xA;अन्तोवुत्थञ्च पक्कञ्च, उभिन्नं न च वट्टति॥&lt;br&gt;&#xA;२६७८.&lt;br&gt;&#xA;अकप्पकुटिया वुत्थं, सप्पिआदिविमिस्सितम्।&lt;br&gt;&#xA;‘‘अन्तोवुत्थ’’न्ति निद्दिट्ठं, पठमं कालिकद्वयं॥&lt;br&gt;&#xA;२६७९.&lt;br&gt;&#xA;तेहेव सप्पिआदीहि, भिक्खुना यावजीविकम्।&lt;br&gt;&#xA;पक्कं तं पन सत्ताहं, वट्टतेव निरामिसं॥&lt;br&gt;&#xA;२६८०.&lt;br&gt;&#xA;सचे आमिससंसट्ठं, पक्कं तं परिभुञ्जति।&lt;br&gt;&#xA;अन्तोवुत्थञ्च भिय्योपि, सामपक्कञ्च भुञ्जति॥&lt;br&gt;&#xA;२६८१.&lt;br&gt;&#xA;यावकालिकमाहारो, पानकं यामकालिकम्।&lt;br&gt;&#xA;सत्ताहकालिकं नाम, सप्पिआदिकपञ्चकं॥&lt;br&gt;&#xA;२६८२.&lt;br&gt;&#xA;सेसं पन हलिद्दादि, भेसज्जं यावजीविकम्।&lt;br&gt;&#xA;चतुधा कालिका वुत्ता, उदकं होत्यकालिकं॥&lt;br&gt;&#xA;२६८३.&lt;br&gt;&#xA;पटिग्गहवसेनेव, कालातीता तिकालिका।&lt;br&gt;&#xA;होन्ति दोसकरा भुत्ता, अभुत्तं ततियम्पि च॥&lt;br&gt;&#xA;२६८४.&lt;br&gt;&#xA;अम्बं जम्बु च चोचञ्च, मोचञ्च मधु मुद्दिका।&lt;br&gt;&#xA;सालु फारुसकञ्चाति, पानकं अट्ठधा मतं॥&lt;br&gt;&#xA;२६८५.&lt;br&gt;&#xA;पानकत्थमनुञ्ञातं, फलं पक्कञ्च आमकम्।&lt;br&gt;&#xA;पानहेतु पटिक्खित्तो, सवत्थुकपटिग्गहो॥&lt;br&gt;&#xA;२६८६.&lt;br&gt;&#xA;अम्बपक्कं सुकोट्टेत्वा, मद्दित्वा उदके पन।&lt;br&gt;&#xA;पच्छा परिस्सवं कत्वा, पातुं वट्टति पानकं॥&lt;br&gt;&#xA;२६८७.&lt;br&gt;&#xA;वट्टतादिच्चपाकं तु, अग्गिपक्कं न वट्टति।&lt;br&gt;&#xA;एसेव च नयो सेस-पानकेसुपि दीपितो॥&lt;br&gt;&#xA;२६८८.&lt;br&gt;&#xA;पुप्फपत्तफलुच्छूनं, चत्तारो पनिमे रसा।&lt;br&gt;&#xA;अनुञ्ञाता इमानट्ठ, पानानि अनुजानता॥&lt;br&gt;&#xA;२६८९.&lt;br&gt;&#xA;सब्बो पुप्फरसो वुत्तो, मधुकस्स रसं विना।&lt;br&gt;&#xA;सब्बो पत्तरसो वुत्तो, पक्कडाकरसं विना॥&lt;br&gt;&#xA;२६९०.&lt;br&gt;&#xA;सत्तन्नं सानुलोमानं, धञ्ञानं फलजं रसम्।&lt;br&gt;&#xA;ठपेत्वानुमतो सब्बो, विकाले फलजो रसो॥&lt;br&gt;&#xA;२६९१.&lt;br&gt;&#xA;यावकालिकपत्तान-मपि सीतुदके कतो।&lt;br&gt;&#xA;मद्दित्वादिच्चपाकोपि, विकाले पन वट्टति॥&lt;br&gt;&#xA;२६९२.&lt;br&gt;&#xA;तालञ्च नाळिकेरञ्च, पनसं लबुजम्पि च।&lt;br&gt;&#xA;तिपुसालाबुकुम्भण्डं, तथा पुस्सफलम्पि च॥&lt;br&gt;&#xA;२६९३.&lt;br&gt;&#xA;एवमेळालुकञ्चाति, नवेतानि फलानि हि।&lt;br&gt;&#xA;अपरण्णञ्च सब्बम्पि, सत्तधञ्ञानुलोमिकं॥&lt;br&gt;&#xA;२६९४.&lt;br&gt;&#xA;बदरं तिम्बरू सेलु, कोसम्बं करमद्दकम्।&lt;br&gt;&#xA;मातुलुङ्गकपित्थञ्च, वेत्तं चिञ्चफलम्पि च॥&lt;br&gt;&#xA;२६९५.&lt;br&gt;&#xA;फलानं एवमादीनं, खुद्दकानं रसो पन।&lt;br&gt;&#xA;अट्ठपानानुलोमत्ता, निद्दिट्ठो अनुलोमिके॥&lt;br&gt;&#xA;२६९६.&lt;br&gt;&#xA;सानुलोमस्स धञ्ञस्स, ठपेत्वा फलजं रसम्।&lt;br&gt;&#xA;अञ्ञो फलरसो नत्थि, अयामकालिको इध॥&lt;br&gt;&#xA;भेसज्जक्खन्धककथा।&lt;br&gt;&#xA;कथिनक्खन्धककथा&lt;br&gt;&#xA;२६९७.&lt;br&gt;&#xA;भिक्खूनं वुट्ठवस्सानं, कथिनत्थारमब्रवि।&lt;br&gt;&#xA;पञ्चन्नं आनिसंसानं, कारणा मुनिपुङ्गवो॥&lt;br&gt;&#xA;२६९८.&lt;br&gt;&#xA;न उल्लिखितमत्तादि-चतुवीसतिवज्जितम्।&lt;br&gt;&#xA;चीवरं भिक्खुनादाय, उद्धरित्वा पुराणकं॥&lt;br&gt;&#xA;२६९९.&lt;br&gt;&#xA;नवं अधिट्ठहित्वाव, वत्तब्बं वचसा पुन।&lt;br&gt;&#xA;‘‘इमिनान्तरवासेन, कथिनं अत्थरामि’’ति॥&lt;br&gt;&#xA;२७००.&lt;br&gt;&#xA;वुत्ते तिक्खत्तुमिच्चेवं, कथिनं होति अत्थतम्।&lt;br&gt;&#xA;सङ्घं पनुपसङ्कम्म, आदाय कथिनं इति॥&lt;br&gt;&#xA;२७०१.&lt;br&gt;&#xA;‘‘अत्थतं कथिनं भन्ते, सङ्घस्स अनुमोदथ।&lt;br&gt;&#xA;धम्मिको कथिनत्थारो’’, वत्तब्बं तेन भिक्खुना॥&lt;br&gt;&#xA;२७०२.&lt;br&gt;&#xA;‘‘सुअत्थतं तया भन्ते, सङ्घस्स कथिनं पुन।&lt;br&gt;&#xA;धम्मिको कथिनत्थारो, अनुमोदामि’’तीरये॥&lt;br&gt;&#xA;२७०३.&lt;br&gt;&#xA;कथिनस्स च किं मूलं, किं वत्थु का च भूमियो।&lt;br&gt;&#xA;कतिधम्मविदो भिक्खु, कथिनत्थारमरहति॥&lt;br&gt;&#xA;२७०४.&lt;br&gt;&#xA;मूलमेकं, सिया वत्थु, तिविधं, भूमियो छ च।&lt;br&gt;&#xA;अट्ठधम्मविदो भिक्खु, कथिनत्थारमरहति॥&lt;br&gt;&#xA;२७०५.&lt;br&gt;&#xA;सङ्घो मूलन्ति निद्दिट्ठं, वत्थु होति तिचीवरम्।&lt;br&gt;&#xA;खोमादीनि छ वुत्तानि, चीवरानि छ भूमियो॥&lt;br&gt;&#xA;२७०६.&lt;br&gt;&#xA;पुब्बपच्चुद्धराधिट्ठा-नत्थारो मातिकापि च।&lt;br&gt;&#xA;पलिबोधो च उद्धारो, आनिसंसा पनट्ठिमे॥&lt;br&gt;&#xA;२७०७.&lt;br&gt;&#xA;धोवनञ्च विचारो च, छेदनं बन्धनम्पि च।&lt;br&gt;&#xA;सिब्बनं रजनं कप्पं, ‘‘पुब्बकिच्च’’न्ति वुच्चति॥&lt;br&gt;&#xA;२७०८.&lt;br&gt;&#xA;सङ्घाटि उत्तरासङ्गो, अथो अन्तरवासको।&lt;br&gt;&#xA;पच्चुद्धारो अधिट्ठानं, अत्थारोपेसमेव तु॥&lt;br&gt;&#xA;२७०९.&lt;br&gt;&#xA;पक्कमनञ्च निट्ठानं, सन्निट्ठानञ्च नासनम्।&lt;br&gt;&#xA;सवनासा च सीमा च, सहुब्भारोति अट्ठिमा॥&lt;br&gt;&#xA;२७१०.&lt;br&gt;&#xA;कतचीवरमादाय, आवासे निरपेक्खको।&lt;br&gt;&#xA;अतिक्कन्ताय सीमाय, होति पक्कमनन्तिका॥&lt;br&gt;&#xA;२७११.&lt;br&gt;&#xA;आनिसंसमथादाय, विहारे अनपेक्खको।&lt;br&gt;&#xA;गन्त्वा पन विहारं सो, अञ्ञं सुखविहारिकं॥&lt;br&gt;&#xA;२७१२.&lt;br&gt;&#xA;तत्थ तं विहरन्तोव, करोति यदि चीवरम्।&lt;br&gt;&#xA;निट्ठिते चीवरे तस्मिं, निट्ठानन्ताति वुच्चति॥&lt;br&gt;&#xA;२७१३.&lt;br&gt;&#xA;‘‘चीवरं न करिस्सामि, न पच्चेस्सं तमस्समं’’।&lt;br&gt;&#xA;एवं तु धुरनिक्खेपे, सन्निट्ठानन्तिका मता॥&lt;br&gt;&#xA;२७१४.&lt;br&gt;&#xA;कथिनच्छादनं लद्धा, ‘‘न पच्चेस्स’’न्ति चे गतो।&lt;br&gt;&#xA;करोन्तस्सेव नट्ठं वा, दड्ढं वा नासनन्तिका॥&lt;br&gt;&#xA;२७१५.&lt;br&gt;&#xA;लद्धानिसंसो सापेक्खो, बहिसीमं गतो पन।&lt;br&gt;&#xA;सुणाति चन्तरुब्भारं, सा होति सवनन्तिका॥&lt;br&gt;&#xA;२७१६.&lt;br&gt;&#xA;चीवरासाय पक्कन्तो, बहिसीमं गतो पन।&lt;br&gt;&#xA;‘‘दस्सामि चीवरं तुय्हं’’, वुत्तो सवति केनचि॥&lt;br&gt;&#xA;२७१७.&lt;br&gt;&#xA;पुन वुत्ते ‘‘न सक्कोमि, दातुन्ति तव चीवरं’’।&lt;br&gt;&#xA;आसाय छिन्नमत्ताय, आसावच्छेदिका मता॥&lt;br&gt;&#xA;२७१८.&lt;br&gt;&#xA;वस्संवुट्ठविहारम्हा , विहारञ्ञं गतो सिया।&lt;br&gt;&#xA;आगच्छं अन्तरामग्गे, तदुद्धारमतिक्कमे॥&lt;br&gt;&#xA;२७१९.&lt;br&gt;&#xA;तस्स सो कथिनुद्धारो, सीमातिक्कन्तिको मतो।&lt;br&gt;&#xA;कथिनानिसंसमादाय, सापेक्खोव सचे गतो॥&lt;br&gt;&#xA;२७२०.&lt;br&gt;&#xA;सम्भुणाति पुनागन्त्वा, कथिनुद्धारमेव चे।&lt;br&gt;&#xA;तस्स सो कथिनुद्धारो, ‘‘सहुब्भारो’’ति वुच्चति॥&lt;br&gt;&#xA;२७२१.&lt;br&gt;&#xA;पक्कमनञ्च निट्ठानं, सन्निट्ठानञ्च सीमतो।&lt;br&gt;&#xA;चत्तारो पुग्गलाधीना, सङ्घाधीनन्तरुब्भरो॥&lt;br&gt;&#xA;२७२२.&lt;br&gt;&#xA;नासनं सवनञ्चेव, आसावच्छेदिकापि च।&lt;br&gt;&#xA;तयोपि कथिनुब्भारा, न तु सङ्घा, न भिक्खुतो॥&lt;br&gt;&#xA;२७२३.&lt;br&gt;&#xA;आवासपलिबोधो च, पलिबोधो च चीवरे।&lt;br&gt;&#xA;पलिबोधा दुवे वुत्ता, युत्तमुत्तत्थवादिना॥&lt;br&gt;&#xA;२७२४.&lt;br&gt;&#xA;अट्ठन्नं मातिकानं वा, अन्तरुब्भारतोपि वा।&lt;br&gt;&#xA;उब्भारापि दुवे वुत्ता, कथिनस्स महेसिना॥&lt;br&gt;&#xA;२७२५.&lt;br&gt;&#xA;अनामन्तासमादानं, गणतो यावदत्थिकम्।&lt;br&gt;&#xA;तत्थ यो चीवरुप्पादो, आनिसंसा च पञ्चिमे॥&lt;br&gt;&#xA;कथिनक्खन्धककथा।&lt;br&gt;&#xA;चीवरक्खन्धककथा&lt;br&gt;&#xA;२७२६.&lt;br&gt;&#xA;चीवरस्स पनुप्पादा, अट्ठ चीवरमातिका।&lt;br&gt;&#xA;सीमाय देति, कतिका, भिक्खापञ्ञत्तिया, तथा॥&lt;br&gt;&#xA;२७२७.&lt;br&gt;&#xA;सङ्घस्स, उभतोसङ्घे, वस्संवुट्ठस्स देति च,।&lt;br&gt;&#xA;आदिस्स, पुग्गलस्साति, अट्ठिमा पन मातिका॥&lt;br&gt;&#xA;२७२८.&lt;br&gt;&#xA;तत्थ सीमाय देतीति, अन्तोसीमं गतेहि तु।&lt;br&gt;&#xA;भिक्खूहि भाजेतब्बन्ति, वण्णितं वरवण्णिना॥&lt;br&gt;&#xA;२७२९.&lt;br&gt;&#xA;कतिकाय च दिन्नं ये, विहारा एकलाभका।&lt;br&gt;&#xA;एत्थ दिन्नञ्च सब्बेहि, भाजेतब्बन्ति वुच्चति॥&lt;br&gt;&#xA;२७३०.&lt;br&gt;&#xA;सङ्घस्स धुवकारा हि, यत्थ करीयन्ति तत्थ च।&lt;br&gt;&#xA;भिक्खापञ्ञत्तिया दिन्नं, दिन्नं वुत्तं महेसिना॥&lt;br&gt;&#xA;२७३१.&lt;br&gt;&#xA;सङ्घस्स पन यं दिन्नं, उजुभूतेन चेतसा।&lt;br&gt;&#xA;तञ्हि सम्मुखिभूतेन, भाजेतब्बन्ति वुच्चति॥&lt;br&gt;&#xA;२७३२.&lt;br&gt;&#xA;उभतोसङ्घ मुद्दिस्स, देति सद्धाय चीवरम्।&lt;br&gt;&#xA;थोका वा बहु वा भिक्खू, समभागोव वट्टति॥&lt;br&gt;&#xA;२७३३.&lt;br&gt;&#xA;वस्संवुट्ठस्स सङ्घस्स, चीवरं देति यं पन।&lt;br&gt;&#xA;तं तस्मिं वुट्ठवस्सेन, भाजेतब्बन्ति वण्णितं॥&lt;br&gt;&#xA;२७३४.&lt;br&gt;&#xA;यागुया पन भत्ते वा, देतिआदिस्स चे पन।&lt;br&gt;&#xA;चीवरं तत्थ तत्थेव, योजेतब्बं विजानता॥&lt;br&gt;&#xA;२७३५.&lt;br&gt;&#xA;पुग्गलं पन उद्दिस्स, चीवरं यं तु दीयति।&lt;br&gt;&#xA;पुग्गलोदिस्सकं नाम, दानं तं तु पवुच्चति॥&lt;br&gt;&#xA;२७३६.&lt;br&gt;&#xA;सहधम्मिकेसु यो कोचि, पञ्चस्वपि ‘‘ममच्चये।&lt;br&gt;&#xA;अयं मय्हं परिक्खारो, मातुया पितुनोपि वा॥&lt;br&gt;&#xA;२७३७.&lt;br&gt;&#xA;उपज्झायस्स वा होतु’’, वदतिच्चेवमेव चे।&lt;br&gt;&#xA;न होति पन तं तेसं, सङ्घस्सेव च सन्तकं॥&lt;br&gt;&#xA;२७३८.&lt;br&gt;&#xA;पञ्चन्नं अच्चये दानं, न च रूहति किञ्चिपि।&lt;br&gt;&#xA;सङ्घस्सेव च तं होति, गिहीनं पन रूहति॥&lt;br&gt;&#xA;२७३९.&lt;br&gt;&#xA;भिक्खु वा सामणेरो वा, कालं भिक्खुनुपस्सये।&lt;br&gt;&#xA;करोत्यस्स परिक्खारा, भिक्खूनंयेव सन्तका॥&lt;br&gt;&#xA;२७४०.&lt;br&gt;&#xA;भिक्खुनी सामणेरी वा, विहारस्मिं सचे मता।&lt;br&gt;&#xA;होन्ति तस्सा परिक्खारा, भिक्खुनीनं तु सन्तका॥&lt;br&gt;&#xA;२७४१.&lt;br&gt;&#xA;‘‘देहि नेत्वासुकस्सा’’ति, दिन्नं तं पुरिमस्स तु।&lt;br&gt;&#xA;‘‘इदं दम्मी’’ति दिन्नं तं, पच्छिमस्सेव सन्तकं॥&lt;br&gt;&#xA;२७४२.&lt;br&gt;&#xA;एवं दिन्नविधिं ञत्वा, मतस्स वामतस्स वा।&lt;br&gt;&#xA;विस्सासं वापि गण्हेय्य, गण्हे मतकचीवरं॥&lt;br&gt;&#xA;२७४३.&lt;br&gt;&#xA;मूलपत्तफलक्खन्ध-तचपुप्फप्पभेदतो।&lt;br&gt;&#xA;छब्बिधं रजनं वुत्तं, वन्तदोसेन तादिना॥&lt;br&gt;&#xA;२७४४.&lt;br&gt;&#xA;मूले हलिद्दिं, खन्धेसु, मञ्जेट्ठं तुङ्गहारकम्।&lt;br&gt;&#xA;पत्तेसु अल्लिया पत्तं, तथा पत्तञ्च नीलिया॥&lt;br&gt;&#xA;२७४५.&lt;br&gt;&#xA;कुसुम्भं किंसुकं पुप्फे, तचे लोद्दञ्च कण्डुलम्।&lt;br&gt;&#xA;ठपेत्वा रजनं सब्बं, फलं सब्बम्पि वट्टति॥&lt;br&gt;&#xA;२७४६.&lt;br&gt;&#xA;किलिट्ठसाटकं वापि, दुब्बण्णं वापि चीवरम्।&lt;br&gt;&#xA;अल्लिया पन पत्तेन, धोवितुं पन वट्टति॥&lt;br&gt;&#xA;२७४७.&lt;br&gt;&#xA;चीवरानं कथा सेसा, पठमे कथिने पन।&lt;br&gt;&#xA;तत्थ वुत्तनयेनेव, वेदितब्बा विभाविना॥&lt;br&gt;&#xA;चीवरक्खन्धककथा।&lt;br&gt;&#xA;महावग्गो निट्ठितो।&lt;/p&gt;</description>
    </item>
    <item>
      <title>४ चूळवग्गो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/4_chULavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/4_chULavaggo/</guid>
      <description>&lt;p&gt;चूळवग्गो&lt;/p&gt;&#xA;&lt;h2 id=&#34;परवसककखनधककथ&#34;&gt;पारिवासिकक्खन्धककथा&lt;/h2&gt;&#xA;&lt;p&gt;२७४८.&lt;br&gt;&#xA;तज्जनीयं नियस्सञ्च, पब्बाजं पटिसारणम्।&lt;br&gt;&#xA;तिविधुक्खेपनञ्चाति, सत्त कम्मानि दीपये॥&lt;br&gt;&#xA;२७४९.&lt;br&gt;&#xA;तेचत्तालीस वत्तानि, खन्धके कम्मसञ्ञिते।&lt;br&gt;&#xA;नवाधिकानि तिंसेव, खन्धके तदनन्तरे॥&lt;br&gt;&#xA;२७५०.&lt;br&gt;&#xA;एवं सब्बानि वत्तानि, द्वासीतेव महेसिना।&lt;br&gt;&#xA;होन्ति खन्धकवत्तानि, गहितागहणेन तु॥&lt;br&gt;&#xA;२७५१.&lt;br&gt;&#xA;पारिवासञ्च वत्तञ्च, समादिन्नस्स भिक्खुनो।&lt;br&gt;&#xA;रत्तिच्छेदो कथं वुत्तो, वत्तभेदो कथं भवे?&lt;br&gt;&#xA;२७५२.&lt;br&gt;&#xA;सहवासो विनावासो, अनारोचनमेव च।&lt;br&gt;&#xA;पारिवासिकभिक्खुस्स, रत्तिच्छेदो च दुक्कटं॥&lt;br&gt;&#xA;२७५३.&lt;br&gt;&#xA;एकच्छन्ने पनावासे, पकतत्तेन भिक्खुना।&lt;br&gt;&#xA;निवासो दकपातेन, उक्खित्तस्स निवारितो॥&lt;br&gt;&#xA;२७५४.&lt;br&gt;&#xA;पारिवासिकभिक्खुस्स, अन्तोयेव न लब्भति।&lt;br&gt;&#xA;इच्चेवं पन निद्दिट्ठं, महापच्चरियं पन॥&lt;br&gt;&#xA;२७५५.&lt;br&gt;&#xA;‘‘अविसेसेन निद्दिट्ठं, महाअट्ठकथादिसु।&lt;br&gt;&#xA;उभिन्नं दकपातेन, निवासो वारितो’’ति हि॥&lt;br&gt;&#xA;२७५६.&lt;br&gt;&#xA;अभिक्खुके पनावासे, अनावासेपि कत्थचि।&lt;br&gt;&#xA;विप्पवासं वसन्तस्स, रत्तिच्छेदो च दुक्कटं॥&lt;br&gt;&#xA;२७५७.&lt;br&gt;&#xA;पारिवासिकभिक्खुस्स, भिक्खुं दिस्वान तङ्खणे।&lt;br&gt;&#xA;नारोचेन्तस्स चेतस्स, रत्तिच्छेदो च दुक्कटं॥&lt;br&gt;&#xA;२७५८.&lt;br&gt;&#xA;पञ्चेव च यथावुड्ढं, लभते पारिवासिको।&lt;br&gt;&#xA;कातुं तत्थेव च ठत्वा, उपोसथपवारणं॥&lt;br&gt;&#xA;२७५९.&lt;br&gt;&#xA;वस्ससाटिं यथावुड्ढं, देन्ति चे सङ्घदायका।&lt;br&gt;&#xA;ओणोजनं तथा भत्तं, लभते पञ्चिमे पन॥&lt;br&gt;&#xA;पारिवासिकक्खन्धककथा।&lt;/p&gt;</description>
    </item>
    <item>
      <title>५ उत्तरविनिच्छयो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/5_uttaravinichChayo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/5_uttaravinichChayo/</guid>
      <description>&lt;p&gt;उत्तरविनिच्छयो&lt;br&gt;&#xA;गन्थारम्भकथा&lt;br&gt;&#xA;१.&lt;br&gt;&#xA;सब्बसत्तुत्तमं धीरं, वन्दित्वा सिरसा जिनम्।&lt;br&gt;&#xA;धम्मञ्चाधम्मविद्धंसं, गणमङ्गणनासनं॥&lt;br&gt;&#xA;२.&lt;br&gt;&#xA;यो मया रचितो सारो, विनयस्स विनिच्छयो।&lt;br&gt;&#xA;तस्स दानि करिस्सामि, सब्बानुत्तरमुत्तरं॥&lt;br&gt;&#xA;३.&lt;br&gt;&#xA;भणतो पठतो पयुञ्जतो।&lt;br&gt;&#xA;सुणतो चिन्तयतो पनुत्तरम्।&lt;br&gt;&#xA;परमं अबुद्ध बुद्धिवड्ढनम्।&lt;br&gt;&#xA;वदतो मे निरता निबोधथ॥&lt;/p&gt;</description>
    </item>
    <item>
      <title>६ महाविभङ्गसङ्गहकथा</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/6_mahAvibhangasangahakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/6_mahAvibhangasangahakathA/</guid>
      <description>&lt;p&gt;महाविभङ्गसङ्गहकथा&lt;br&gt;&#xA;४.&lt;br&gt;&#xA;मेथुनं पटिसेवन्तो, कति आपत्तियो फुसे।&lt;br&gt;&#xA;मेथुनं पटिसेवन्तो, तिस्सो आपत्तियो फुसे॥&lt;br&gt;&#xA;५.&lt;br&gt;&#xA;भवे पाराजिकं खेत्ते, येभुय्यक्खायिते पन।&lt;br&gt;&#xA;थुल्लच्चयं मुखे वट्ट-कते वुत्तं तु दुक्कटं॥&lt;br&gt;&#xA;६.&lt;br&gt;&#xA;अदिन्नं आदियन्तो यो।&lt;br&gt;&#xA;कति आपत्तियो फुसे।&lt;br&gt;&#xA;अदिन्नं आदियन्तो सो।&lt;br&gt;&#xA;तिस्सो आपत्तियो फुसे॥&lt;br&gt;&#xA;७.&lt;br&gt;&#xA;पञ्चमासग्घने वापि, अधिके वा पराजयो।&lt;br&gt;&#xA;मासे वा दुक्कटं ऊने, मज्झे थुल्लच्चयं ततो॥&lt;br&gt;&#xA;८.&lt;br&gt;&#xA;मनुस्सजातिं मारेन्तो।&lt;br&gt;&#xA;कति आपत्तियो फुसे।&lt;br&gt;&#xA;मनुस्सजातिं मारेन्तो।&lt;br&gt;&#xA;तिस्सो आपत्तियो फुसे॥&lt;br&gt;&#xA;९.&lt;br&gt;&#xA;मनुस्समुद्दिस्सोपातं, खणने दुक्कटं सिया।&lt;br&gt;&#xA;दुक्खे थुल्लच्चयं जाते, मते पाराजिकं सिया॥&lt;br&gt;&#xA;१०.&lt;br&gt;&#xA;असन्तं उत्तरिं धम्मं, वदमत्तूपनायिकम्।&lt;br&gt;&#xA;कति आपज्जतापत्ती? तिस्सो आपत्तियो फुसे॥&lt;br&gt;&#xA;११.&lt;br&gt;&#xA;असन्तं उत्तरिं धम्मं, भणन्तस्स पराजयो।&lt;br&gt;&#xA;थुल्लच्चयं परियाये, ञाते, नो चे तु दुक्कटं॥&lt;br&gt;&#xA;पाराजिककथा।&lt;br&gt;&#xA;१२.&lt;br&gt;&#xA;भण सुक्कं विमोचेन्तो।&lt;br&gt;&#xA;कति आपत्तियो फुसे।&lt;br&gt;&#xA;सुण सुक्कं विमोचेन्तो।&lt;br&gt;&#xA;तिस्सो आपत्तियो फुसे॥&lt;br&gt;&#xA;१३.&lt;br&gt;&#xA;गरुकं यदि चेतेति, उपक्कमति मुच्चति।&lt;br&gt;&#xA;द्वङ्गे थुल्लच्चयं वुत्तं, पयोगे दुक्कटं सिया॥&lt;br&gt;&#xA;१४.&lt;br&gt;&#xA;इतो पट्ठाय मुञ्चित्वा, पञ्हापुच्छनमत्तकम्।&lt;br&gt;&#xA;विस्सज्जनवसेनेव, होति अत्थविनिच्छयो॥&lt;br&gt;&#xA;१५.&lt;br&gt;&#xA;इत्थिया कायसंसग्गे, तिस्सो आपत्तियो फुसे।&lt;br&gt;&#xA;आमसन्तस्स कायेन, कायं तु गरुकं सिया॥&lt;br&gt;&#xA;१६.&lt;br&gt;&#xA;कायेन कायबद्धं तु, फुसं थुल्लच्चयं फुसे।&lt;br&gt;&#xA;पटिबद्धेन कायेन, पटिबद्धे तु दुक्कटं॥&lt;br&gt;&#xA;१७.&lt;br&gt;&#xA;इत्थिं दुट्ठुल्लवाचाहि, तिस्सो ओभासतो सियुम्।&lt;br&gt;&#xA;वण्णावण्णं वदं द्विन्नं, मग्गानं गरुकं फुसे॥&lt;br&gt;&#xA;१८.&lt;br&gt;&#xA;वण्णादिभञ्ञे आदिस्स, उब्भजाणुमधक्खकम्।&lt;br&gt;&#xA;होति थुल्लच्चयं, काय-पटिबद्धे तु दुक्कटं॥&lt;br&gt;&#xA;१९.&lt;br&gt;&#xA;अत्तकामचरियाय, वदतो वण्णमित्थिया।&lt;br&gt;&#xA;सन्तिके गरुकं होति, सचे जानाति सा पन॥&lt;br&gt;&#xA;२०.&lt;br&gt;&#xA;सन्तिके पण्डकस्सापि, तस्स थुल्लच्चयं सिया।&lt;br&gt;&#xA;तिरच्छानगतस्सापि, सन्तिके दुक्कटं मतं॥&lt;br&gt;&#xA;२१.&lt;br&gt;&#xA;पटिग्गण्हनवीमंसा, पच्चाहरणकत्तिके।&lt;br&gt;&#xA;सञ्चरित्तं समापन्ने, गरुकं निद्दिसे बुधो॥&lt;br&gt;&#xA;२२.&lt;br&gt;&#xA;तस्स द्वङ्गसमायोगे, होति थुल्लच्चयं तथा।&lt;br&gt;&#xA;अङ्गे सति पनेकस्मिं, होति आपत्ति दुक्कटं॥&lt;br&gt;&#xA;२३.&lt;br&gt;&#xA;संयाचिकाय च कुटिम्।&lt;br&gt;&#xA;विहारञ्च महल्लकम्।&lt;br&gt;&#xA;कारापेति सचे भिक्खु।&lt;br&gt;&#xA;तिस्सो आपत्तियो फुसे॥&lt;br&gt;&#xA;२४.&lt;br&gt;&#xA;पयोगे दुक्कटं वुत्तं, एकपिण्डे अनागते।&lt;br&gt;&#xA;होति थुल्लच्चयं, तस्मिं, पिण्डे गरुकमागते॥&lt;br&gt;&#xA;२५.&lt;br&gt;&#xA;पाराजिकेन धम्मेन, भिक्खुं अमूलकेनिध।&lt;br&gt;&#xA;अनुद्धंसेति यो तस्स, तिस्सो आपत्तियो सियुं॥&lt;br&gt;&#xA;२६.&lt;br&gt;&#xA;ओकासं न च कारेत्वा, हुत्वा चावनचेतनो।&lt;br&gt;&#xA;सचे चोदेति सङ्घादि-सेसेन सह दुक्कटं॥&lt;br&gt;&#xA;२७.&lt;br&gt;&#xA;ओकासं पन कारेत्वा, हुत्वा अक्कोसचेतनो।&lt;br&gt;&#xA;चोदेति ओमसवादे, पाचित्तिं परिदीपये॥&lt;br&gt;&#xA;२८.&lt;br&gt;&#xA;अनन्तरसमानोव , नवमे अञ्ञभागिये।&lt;br&gt;&#xA;सब्बो आपत्तिभेदो हि, नत्थि काचि विसेसता॥&lt;br&gt;&#xA;२९.&lt;br&gt;&#xA;सङ्घस्स भेदको भिक्खु, यावततियकं पन।&lt;br&gt;&#xA;समनुभासनायेव, गाहं न पटिनिस्सजं॥&lt;br&gt;&#xA;३०.&lt;br&gt;&#xA;ञत्तिया दुक्कटं, द्वीहि, कम्मवाचाहि थुल्लतम्।&lt;br&gt;&#xA;कम्मवाचाय ओसाने, आपत्ति गरुकं सिया॥&lt;br&gt;&#xA;३१.&lt;br&gt;&#xA;भेदानुवत्तके चेव, दुब्बचे कुलदूसके।&lt;br&gt;&#xA;सङ्घभेदकतुल्योव, होति आपत्तिनिच्छयो॥&lt;br&gt;&#xA;सङ्घादिसेसकथा।&lt;br&gt;&#xA;३२.&lt;br&gt;&#xA;अतिक्कमन्तो अतिरेकचीवरम्।&lt;br&gt;&#xA;दसाहमापज्जति एकमेव।&lt;br&gt;&#xA;निस्सग्गिपाचित्तियमेकरत्तिम्।&lt;br&gt;&#xA;तिचीवरेनापि विना वसन्तो॥&lt;br&gt;&#xA;३३.&lt;br&gt;&#xA;मासं अतिक्कमन्तो हि, गहेत्वा कालचीवरम्।&lt;br&gt;&#xA;एकं आपज्जतापत्तिं, निस्सग्गियमुदीरितं॥&lt;br&gt;&#xA;३४.&lt;br&gt;&#xA;अञ्ञातिकाय यं किञ्चि।&lt;br&gt;&#xA;पुराणचीवरं पन।&lt;br&gt;&#xA;धोवापेति सचे तस्स।&lt;br&gt;&#xA;होन्ति आपत्तियो दुवे॥&lt;br&gt;&#xA;३५.&lt;br&gt;&#xA;धोवापेति पयोगस्मिं, दुक्कटं समुदाहटम्।&lt;br&gt;&#xA;निस्सग्गियाव पाचित्ति, होति धोवापिते पन॥&lt;br&gt;&#xA;३६.&lt;br&gt;&#xA;अञ्ञातिकाय हत्थम्हा, चीवरं पटिगण्हतो।&lt;br&gt;&#xA;गहणे दुक्कटं वुत्तं, पाचित्ति गहिते सिया॥&lt;br&gt;&#xA;३७.&lt;br&gt;&#xA;अञ्ञातकं गहपतिं, गहपतानिमेव वा।&lt;br&gt;&#xA;चीवरं विञ्ञापेन्तो द्वे, भिक्खु आपत्तियो फुसे॥&lt;br&gt;&#xA;३८.&lt;br&gt;&#xA;विञ्ञापेति पयोगस्मिं, दुक्कटं परिकित्तितम्।&lt;br&gt;&#xA;विञ्ञापिते च निस्सग्गि, पाचित्ति परियापुता॥&lt;br&gt;&#xA;३९.&lt;br&gt;&#xA;भिक्खु चीवरमञ्ञातिं, विञ्ञापेन्तो तदुत्तरिम्।&lt;br&gt;&#xA;पयोगे दुक्कटं, विञ्ञा-पिते निस्सग्गियं फुसे॥&lt;br&gt;&#xA;४०.&lt;br&gt;&#xA;अञ्ञातकं कञ्चि उपासकं वा।&lt;br&gt;&#xA;उपासिकं वा उपसङ्कमित्वा।&lt;br&gt;&#xA;पुब्बेव हुत्वा पन अप्पवारितो।&lt;br&gt;&#xA;वत्थे विकप्पं पटिपज्जमानो॥&lt;br&gt;&#xA;४१.&lt;br&gt;&#xA;दुवे आपज्जतापत्ती, पयोगे दुक्कटं सिया।&lt;br&gt;&#xA;विकप्पं पन आपन्ने, निस्सग्गियमुदीरितं॥&lt;br&gt;&#xA;४२.&lt;br&gt;&#xA;अञ्ञातिं उपसङ्कम्म, पुब्बेयेवप्पवारितो।&lt;br&gt;&#xA;विकप्पं चीवरे भिक्खु, आपज्जन्तो दुवे फुसे॥&lt;br&gt;&#xA;४३.&lt;br&gt;&#xA;तथातिरेकतिक्खत्तुं, चोदनाय च भिक्खु चे।&lt;br&gt;&#xA;गन्त्वातिरेकछक्खत्तुं, ठानेनपि च चीवरं॥&lt;br&gt;&#xA;४४.&lt;br&gt;&#xA;निप्फादेति सचे तस्स, होन्ति आपत्तियो दुवे।&lt;br&gt;&#xA;पयोगे दुक्कटं, तस्स, लाभे निस्सग्गियं सिया॥&lt;br&gt;&#xA;कथिनवग्गो पठमो।&lt;br&gt;&#xA;४५.&lt;br&gt;&#xA;दोसा कोसियवग्गस्स, द्वेद्वेआदीसु पञ्चसु।&lt;br&gt;&#xA;पयोगे दुक्कटं वुत्तं, लाभे निस्सग्गियं सिया॥&lt;br&gt;&#xA;४६.&lt;br&gt;&#xA;गहेत्वेळकलोमानि, तियोजनमतिक्कमम्।&lt;br&gt;&#xA;दुक्कटं पठमे पादे, निस्सग्गिं दुतिये फुसे॥&lt;br&gt;&#xA;४७.&lt;br&gt;&#xA;भिक्खु भिक्खुनियञ्ञाय, धोवापेतेळलोमकम्।&lt;br&gt;&#xA;पयोगे दुक्कटं, तस्स, धोते निस्सग्गियं सिया॥&lt;br&gt;&#xA;४८.&lt;br&gt;&#xA;रूपियं पटिगण्हन्तो, द्वे पनापत्तियो फुसे।&lt;br&gt;&#xA;पयोगे दुक्कटं वुत्तं, निस्सग्गि गहिते सिया॥&lt;br&gt;&#xA;४९.&lt;br&gt;&#xA;नानाकारं समापज्जं, संवोहारञ्च रूपिये।&lt;br&gt;&#xA;समापन्ने च निस्सग्गिं, पयोगे दुक्कटं फुसे॥&lt;br&gt;&#xA;५०.&lt;br&gt;&#xA;नानप्पकारकं भिक्खु, आपज्जे कयविक्कयम्।&lt;br&gt;&#xA;पयोगे दुक्कटं, तस्मिं, कते निस्सग्गियं फुसे॥&lt;br&gt;&#xA;कोसियवग्गो दुतियो।&lt;br&gt;&#xA;५१.&lt;br&gt;&#xA;पत्तं अतिक्कमेन्तस्स, दसाहमतिरेककम्।&lt;br&gt;&#xA;तस्स निस्सग्गियापत्ति, होति एकाव भिक्खुनो॥&lt;br&gt;&#xA;५२.&lt;br&gt;&#xA;अपञ्चबन्धने पत्ते, विज्जमानेपि भिक्खुनो।&lt;br&gt;&#xA;अञ्ञं पन नवं पत्तं, चेतापेति सचे पन॥&lt;br&gt;&#xA;५३.&lt;br&gt;&#xA;द्वे पनापत्तियो भिक्खु, आपज्जति, न संसयो।&lt;br&gt;&#xA;पयोगे दुक्कटं, तस्स, लाभे निस्सग्गियं फुसे॥&lt;br&gt;&#xA;५४.&lt;br&gt;&#xA;पटिग्गहेत्वा भेसज्जं, सत्ताहं यो अतिक्कमे।&lt;br&gt;&#xA;एकं निस्सग्गियापत्तिं, आपज्जति हि सो पन॥&lt;br&gt;&#xA;५५.&lt;br&gt;&#xA;अकाले परियेसन्तो, वस्ससाटिकचीवरम्।&lt;br&gt;&#xA;पयोगे दुक्कटं, तस्स, लाभे निस्सग्गियं फुसे॥&lt;br&gt;&#xA;५६.&lt;br&gt;&#xA;भिक्खुनो चीवरं दत्वा, अच्छिन्दन्तो दुवे फुसे।&lt;br&gt;&#xA;पयोगे दुक्कटं वुत्तं, हटे निस्सग्गियं सिया॥&lt;br&gt;&#xA;५७.&lt;br&gt;&#xA;विञ्ञापेत्वा सयं सुत्तं, तन्तवायेहि चीवरम्।&lt;br&gt;&#xA;वायापेति सचे भिक्खु, द्वे पनापत्तियो फुसे॥&lt;br&gt;&#xA;५८.&lt;br&gt;&#xA;यो पनञ्ञातकस्सेव, तन्तवाये समेच्च चे।&lt;br&gt;&#xA;विकप्पं चीवरे भिक्खु, आपज्जं अप्पवारितो॥&lt;br&gt;&#xA;५९.&lt;br&gt;&#xA;द्वे पनापत्तियो सो हि, आपज्जति, न संसयो।&lt;br&gt;&#xA;पयोगे दुक्कटं, तस्स, लाभे निस्सग्गियं सिया॥&lt;br&gt;&#xA;६०.&lt;br&gt;&#xA;पटिग्गहेत्वा अच्चेक-सञ्ञितं पन चीवरम्।&lt;br&gt;&#xA;कालं अतिक्कमेन्तो तं, एकं निस्सग्गियं फुसे॥&lt;br&gt;&#xA;६१.&lt;br&gt;&#xA;तिण्णमञ्ञतरं वत्थं, निदहित्वा घरेधिकम्।&lt;br&gt;&#xA;छारत्ततो विना तेन, वसं निस्सग्गियं फुसे॥&lt;br&gt;&#xA;६२.&lt;br&gt;&#xA;जानं परिणतं लाभं, सङ्घिकं अत्तनो पन।&lt;br&gt;&#xA;परिणामेति चे भिक्खु, द्वे पनापत्तियो फुसे॥&lt;br&gt;&#xA;६३.&lt;br&gt;&#xA;पयोगे दुक्कटं होति, निस्सग्गि परिणामिते।&lt;br&gt;&#xA;सब्बत्थ अप्पनावार-परिहानि कता मया॥&lt;br&gt;&#xA;पत्तवग्गो ततियो।&lt;br&gt;&#xA;तिंसनिस्सग्गियकथा।&lt;br&gt;&#xA;६४.&lt;br&gt;&#xA;वदन्तस्स मुसावादं, पञ्च आपत्तियो सियुम्।&lt;br&gt;&#xA;मनुस्सुत्तरिधम्मे तु, अभूतस्मिं पराजयो॥&lt;br&gt;&#xA;६५.&lt;br&gt;&#xA;चोदनाय गरुं भिक्खुं, अमूलन्तिमवत्थुना।&lt;br&gt;&#xA;परियायवचने ञाते, थुल्लच्चयमुदीरितं॥&lt;br&gt;&#xA;६६.&lt;br&gt;&#xA;नो चे पटिविजानाति, दुक्कटं समुदाहटम्।&lt;br&gt;&#xA;सम्पजानमुसावादे, पाचित्ति परिदीपिता॥&lt;br&gt;&#xA;६७.&lt;br&gt;&#xA;आपत्तियो दुवे वुत्ता, भिक्खुस्सोमसतो पन।&lt;br&gt;&#xA;पाचित्ति उपसम्पन्नं, दुक्कटं इतरं सिया॥&lt;br&gt;&#xA;६८.&lt;br&gt;&#xA;पेसुञ्ञहरणे द्वेपि, होन्ति, पाचित्तियं पन।&lt;br&gt;&#xA;उपसम्पन्नपेसुञ्ञे, सेसे आपत्ति दुक्कटं॥&lt;br&gt;&#xA;६९.&lt;br&gt;&#xA;पदसोनुपसम्पन्नं , धम्मं वाचेति चे दुवे।&lt;br&gt;&#xA;पयोगे दुक्कटं, पादे, पादे पाचित्तियं सिया॥&lt;br&gt;&#xA;७०.&lt;br&gt;&#xA;तिरत्तानुपसम्पन्न-सहसेय्याय उत्तरिम्।&lt;br&gt;&#xA;पयोगे दुक्कटं वुत्तं, पन्ने पाचित्तियं सिया॥&lt;br&gt;&#xA;७१.&lt;br&gt;&#xA;कप्पेति मातुगामेन, सहसेय्यं सचे पन।&lt;br&gt;&#xA;द्वे सो आपज्जतापत्ती, रत्तियं दुक्कटादयो॥&lt;br&gt;&#xA;७२.&lt;br&gt;&#xA;उद्धं छप्पञ्चवाचाहि, धम्मं देसेति इत्थिया।&lt;br&gt;&#xA;पयोगे दुक्कटं, पादे, पादे पाचित्तियं सिया॥&lt;br&gt;&#xA;७३.&lt;br&gt;&#xA;भूतं अनुपसम्पन्ने, मनुस्सुत्तरिधम्मकम्।&lt;br&gt;&#xA;आरोचेति सचे तस्स, होन्ति द्वे दुक्कटादयो॥&lt;br&gt;&#xA;७४.&lt;br&gt;&#xA;वदं अनुपसम्पन्ने, दुट्ठुल्लापत्तिमञ्ञतो।&lt;br&gt;&#xA;पयोगे दुक्कटं तस्स, पाचित्तारोचिते सिया॥&lt;br&gt;&#xA;७५.&lt;br&gt;&#xA;पथविं खणतो तस्स, पयोगे दुक्कटं मतम्।&lt;br&gt;&#xA;पहारे च पहारे च, पाचित्ति परियापुता॥&lt;br&gt;&#xA;मुसावादवग्गो पठमो।&lt;br&gt;&#xA;७६.&lt;br&gt;&#xA;भूतगामं तु पातेन्तो, द्वे पनापत्तियो फुसे।&lt;br&gt;&#xA;पयोगे दुक्कटं, तस्स, पाते पाचित्ति दीपिता॥&lt;br&gt;&#xA;७७.&lt;br&gt;&#xA;अञ्ञेनञ्ञं वदन्तस्स, द्वे सियुं अञ्ञवादके।&lt;br&gt;&#xA;अरोपिते दुक्कटं तु, होति पाचित्ति रोपिते॥&lt;br&gt;&#xA;७८.&lt;br&gt;&#xA;उज्झापेन्तो परं भिक्खुं, द्वे पनापत्तियो फुसे।&lt;br&gt;&#xA;पयोगे दुक्कटं, उज्झा-पिते पाचित्तियं सिया॥&lt;br&gt;&#xA;७९.&lt;br&gt;&#xA;अज्झोकासे तु मञ्चादिं, सन्थरित्वान सङ्घिकम्।&lt;br&gt;&#xA;पक्कमन्तो अनापुच्छा, आपत्तिं दुविधं फुसे॥&lt;br&gt;&#xA;८०.&lt;br&gt;&#xA;लेड्डुपाते अतिक्कन्ते, पादेन पठमेन तु।&lt;br&gt;&#xA;दुक्कटं, दुतियेनापि, पाचित्ति परिदीपये॥&lt;br&gt;&#xA;८१.&lt;br&gt;&#xA;विहारे सङ्घिके सेय्यं, सन्थरित्वा अनुद्धरम्।&lt;br&gt;&#xA;अनापुच्छा पक्कमन्तो, दुविधापत्तियो फुसे॥&lt;br&gt;&#xA;८२.&lt;br&gt;&#xA;परिक्खेपे अतिक्कन्ते, पादेन पठमेन तु।&lt;br&gt;&#xA;दुक्कटं पन उद्दिट्ठं, पाचित्ति दुतियेन तु॥&lt;br&gt;&#xA;८३.&lt;br&gt;&#xA;विहारे सङ्घिके जानं, पुब्बूपगतभिक्खुकम्।&lt;br&gt;&#xA;सेय्यं कप्पयतो होन्ति, पयोगे दुक्कटादयो॥&lt;br&gt;&#xA;८४.&lt;br&gt;&#xA;सङ्घिका कुपितो भिक्खुं, निक्कड्ढति विहारतो।&lt;br&gt;&#xA;पयोगे दुक्कटं वुत्तं, सेसं निक्कड्ढिते सिया॥&lt;br&gt;&#xA;८५.&lt;br&gt;&#xA;विहारे सङ्घिके भिक्खु, वेहासकुटियूपरि।&lt;br&gt;&#xA;आहच्चपादके सीदं, फुसे द्वे दुक्कटादयो॥&lt;br&gt;&#xA;८६.&lt;br&gt;&#xA;अधिट्ठित्वा द्वत्तिपरियाये, उत्तरिम्पि अधिट्ठतो।&lt;br&gt;&#xA;पयोगे दुक्कटं होति, पाचित्ति पनधिट्ठिते॥&lt;br&gt;&#xA;८७.&lt;br&gt;&#xA;जानं सप्पाणकं तोयं, तिणं वा सिञ्चतो पन।&lt;br&gt;&#xA;पयोगे दुक्कटं होति, सित्ते पाचित्तियं सिया॥&lt;br&gt;&#xA;भूतगामवग्गो दुतियो।&lt;br&gt;&#xA;८८.&lt;br&gt;&#xA;फुसे भिक्खुनियो भिक्खु, ओवदन्तो असम्मतो।&lt;br&gt;&#xA;पयोगे दुक्कटं, तस्स, पाचित्तोवदिते सिया॥&lt;br&gt;&#xA;८९.&lt;br&gt;&#xA;दुतिये ततिये चेव, चतुत्थेपि च सब्बसो।&lt;br&gt;&#xA;पठमेन समानाव, आपत्तीनं विभागता॥&lt;br&gt;&#xA;९०.&lt;br&gt;&#xA;चीवरं भिक्खु अञ्ञाति-काय देन्तो दुवे फुसे।&lt;br&gt;&#xA;पयोगे दुक्कटं वुत्तं, दिन्ने पाचित्तियं सिया॥&lt;br&gt;&#xA;९१.&lt;br&gt;&#xA;अञ्ञातिकभिक्खुनिया , भिक्खु सिब्बेय्य चीवरम्।&lt;br&gt;&#xA;पयोगे दुक्कटं तस्स, पाचित्ति पन सिब्बिते॥&lt;br&gt;&#xA;९२.&lt;br&gt;&#xA;अद्धानञ्ञत्र समया, भिक्खु भिक्खुनिया सह।&lt;br&gt;&#xA;संविधाय तु गच्छन्तो, फुसे द्वे दुक्कटादयो॥&lt;br&gt;&#xA;९३.&lt;br&gt;&#xA;नावेकं अभिरूहन्तो, भिक्खु भिक्खुनिया सह।&lt;br&gt;&#xA;संविधाय फुसे द्वेपि, पयोगे दुक्कटादयो॥&lt;br&gt;&#xA;९४.&lt;br&gt;&#xA;जानं भिक्खुनिया पिण्ड-पातं तु परिपाचितम्।&lt;br&gt;&#xA;भुञ्जन्तो दुविधापत्ति-मापज्जति, न संसयो॥&lt;br&gt;&#xA;९५.&lt;br&gt;&#xA;‘‘भुञ्जिस्सामी’’ति चे भत्तं, पटिग्गण्हाति दुक्कटम्।&lt;br&gt;&#xA;अज्झोहारपयोगेसु, पाचित्ति परिदीपिता॥&lt;br&gt;&#xA;९६.&lt;br&gt;&#xA;भिक्खु भिक्खुनिया सद्धिं, निसज्जं तु रहो पन।&lt;br&gt;&#xA;कप्पेन्तो हि फुसे द्वेपि, पयोगे दुक्कटादयो॥&lt;br&gt;&#xA;ओवादवग्गो ततियो।&lt;br&gt;&#xA;९७.&lt;br&gt;&#xA;तदुत्तरिं आवसथ-पिण्डं तु परिभुञ्जतो।&lt;br&gt;&#xA;अनन्तरस्स वग्गस्स, नवमेन समो नयो॥&lt;br&gt;&#xA;९८.&lt;br&gt;&#xA;दुतिये ततिये चापि, विसेसो नत्थि कोचिपि।&lt;br&gt;&#xA;अनन्तरसमानाव, आपत्तीनं विभागता॥&lt;br&gt;&#xA;९९.&lt;br&gt;&#xA;द्वत्तिपत्ते गहेत्वान, गण्हतो हि तदुत्तरिम्।&lt;br&gt;&#xA;पयोगे दुक्कटं वुत्तं, पाचित्ति गहिते सिया॥&lt;br&gt;&#xA;१००.&lt;br&gt;&#xA;पञ्चमे पठमेनेव, समो आपत्तिनिच्छयो।&lt;br&gt;&#xA;छट्ठे अनतिरित्तेन, भुत्ताविं तु पवारितं॥&lt;br&gt;&#xA;१०१.&lt;br&gt;&#xA;अभिहट्ठुं पवारेन्तो, द्वे पनापत्तियो फुसे।&lt;br&gt;&#xA;वचनेन च तस्सेव, ‘‘भुञ्जिस्सामी’’ति गण्हति॥&lt;br&gt;&#xA;१०२.&lt;br&gt;&#xA;गहणे दुक्कटं तस्स, पिटके समुदाहटम्।&lt;br&gt;&#xA;भोजनस्स पनोसाने, पाचित्ति परियापुता॥&lt;br&gt;&#xA;१०३.&lt;br&gt;&#xA;सत्तमे अट्ठमे चेव, नवमे दसमेपि च।&lt;br&gt;&#xA;पठमेन समानाव, आपत्तीनं विभागता॥&lt;br&gt;&#xA;भोजनवग्गो चतुत्थो।&lt;br&gt;&#xA;१०४.&lt;br&gt;&#xA;अचेलकादिनो देन्तो, सहत्था भोजनादिकम्।&lt;br&gt;&#xA;पयोगे दुक्कटं पत्तो, दिन्ने पाचित्तियं फुसे॥&lt;br&gt;&#xA;१०५.&lt;br&gt;&#xA;दापेत्वा वा अदापेत्वा, उय्योजेन्तो दुवे फुसे।&lt;br&gt;&#xA;पयोगे दुक्कटं, तस्मिं, पाचित्तुय्योजिते सिया॥&lt;br&gt;&#xA;१०६.&lt;br&gt;&#xA;निसज्जं भिक्खु कप्पेन्तो, कुले पन सभोजने।&lt;br&gt;&#xA;आपत्तियो फुसे द्वेपि, पयोगे दुक्कटादयो॥&lt;br&gt;&#xA;१०७.&lt;br&gt;&#xA;चतुत्थे पञ्चमे वापि, विसेसो नत्थि कोचिपि।&lt;br&gt;&#xA;ततियेन समानाव, आपत्तिगणना सिया॥&lt;br&gt;&#xA;१०८.&lt;br&gt;&#xA;सन्तं भिक्खुं अनापुच्छा, सभत्तो च निमन्तितो।&lt;br&gt;&#xA;कुलेसु पन चारित्तं, आपज्जन्तो दुवे फुसे॥&lt;br&gt;&#xA;१०९.&lt;br&gt;&#xA;पठमेन च पादेन, उम्मारातिक्कमे पन।&lt;br&gt;&#xA;दुक्कटं पिटके वुत्तं, पाचित्ति दुतियेन तु॥&lt;br&gt;&#xA;११०.&lt;br&gt;&#xA;तदुत्तरिं तु भेसज्जं, विञ्ञापेन्तो दुवे फुसे।&lt;br&gt;&#xA;पयोगे दुक्कटं, विञ्ञा-पिते पाचित्तियं सिया॥&lt;br&gt;&#xA;१११.&lt;br&gt;&#xA;उय्युत्तं दस्सनत्थाय, गच्छन्तो द्वे फुसे बलम्।&lt;br&gt;&#xA;गच्छतो दुक्कटं वुत्तं, होति पाचित्ति पस्सतो॥&lt;br&gt;&#xA;११२.&lt;br&gt;&#xA;अतिरेकतिरत्तं तु, सेनाय वसतो दुवे।&lt;br&gt;&#xA;पयोगे दुक्कटं वुत्तं, पाचित्ति वसिते सिया॥&lt;br&gt;&#xA;११३.&lt;br&gt;&#xA;उय्योधिकं तु गच्छन्तो, द्वे पनापत्तियो फुसे।&lt;br&gt;&#xA;गच्छन्तो दुक्कटं वुत्तं, होति पाचित्ति पस्सतो॥&lt;br&gt;&#xA;अचेलकवग्गो पञ्चमो।&lt;br&gt;&#xA;११४.&lt;br&gt;&#xA;सुरं वा पन मेरेय्यं, पिवन्तो द्वे फुसे मुनि।&lt;br&gt;&#xA;गण्हतो दुक्कटं पातुं, पीते पाचित्तियं सिया॥&lt;br&gt;&#xA;११५.&lt;br&gt;&#xA;भिक्खङ्गुलिपतोदेन, हासेन्तो द्वे फुसे हवे।&lt;br&gt;&#xA;पयोगे दुक्कटं तस्स, पाचित्ति हसिते सिया॥&lt;br&gt;&#xA;११६.&lt;br&gt;&#xA;कीळन्तो उदके भिक्खु, द्वे पनापत्तियो फुसे।&lt;br&gt;&#xA;दुक्कटं गोप्फका हेट्ठा, पाचित्तुपरिगोप्फके॥&lt;br&gt;&#xA;११७.&lt;br&gt;&#xA;यो पनादरियं भिक्खु, करोन्तो द्वे फुसे हवे।&lt;br&gt;&#xA;पयोगे दुक्कटं वुत्तं, कते पाचित्तियं सिया॥&lt;br&gt;&#xA;११८.&lt;br&gt;&#xA;भिंसापेन्तो हवे भिक्खु, द्वे पनापत्तियो फुसे।&lt;br&gt;&#xA;पयोगे दुक्कटं, भिंसा-पिते पाचित्तियं सिया॥&lt;br&gt;&#xA;११९.&lt;br&gt;&#xA;जोतिं समादहित्वान, विसिब्बेन्तो दुवे फुसे।&lt;br&gt;&#xA;पयोगे दुक्कटं वुत्तं, पाचित्तियं विसीविते॥&lt;br&gt;&#xA;१२०.&lt;br&gt;&#xA;ओरसो अद्धमासस्स, न्हायन्तो द्वे फुसे हवे।&lt;br&gt;&#xA;पयोगे दुक्कटं, न्हान-स्सोसाने इतरं सिया॥&lt;br&gt;&#xA;१२१.&lt;br&gt;&#xA;दुब्बण्णकरणानं तु, तिण्णमेकमनादिय।&lt;br&gt;&#xA;चीवरं परिभुञ्जन्तो, द्वे फुसे दुक्कटादयो॥&lt;br&gt;&#xA;१२२.&lt;br&gt;&#xA;चीवरं भिक्खुआदीनं, विकप्पेत्वा अनुद्धरम्।&lt;br&gt;&#xA;द्वे फुसे परिभुञ्जन्तो, पयोगे दुक्कटादयो॥&lt;br&gt;&#xA;१२३.&lt;br&gt;&#xA;भिक्खुस्सापनिधेन्तो द्वे, फुसे पत्तादिकं पन।&lt;br&gt;&#xA;पयोगे दुक्कटं, तस्मिं, सेसापनिहिते सिया॥&lt;br&gt;&#xA;सुरापानवग्गो छट्ठो।&lt;br&gt;&#xA;१२४.&lt;br&gt;&#xA;सञ्चिच्च जीविता पाणं, वोरोपेन्तो तपोधनो।&lt;br&gt;&#xA;आपत्तियो चतस्सोव, आपज्जति, न संसयो॥&lt;br&gt;&#xA;१२५.&lt;br&gt;&#xA;अनोदिस्सकमोपातं, खणतो होति दुक्कटम्।&lt;br&gt;&#xA;मनुस्सो मरति तस्मिं, पतित्वा चे पराजयो॥&lt;br&gt;&#xA;१२६.&lt;br&gt;&#xA;यक्खो वापि तिरच्छान-गतो मनुस्सविग्गहो।&lt;br&gt;&#xA;पतित्वा मरती पेतो, तस्स थुल्लच्चयं सिया॥&lt;br&gt;&#xA;१२७.&lt;br&gt;&#xA;तिरच्छानगते तस्मिं, निपतित्वा मते पन।&lt;br&gt;&#xA;तस्स पाचित्तियापत्ति, पञ्ञत्ता पटुबुद्धिना॥&lt;br&gt;&#xA;१२८.&lt;br&gt;&#xA;जानं सप्पाणकं तोयं, परिभुञ्जं दुवे फुसे।&lt;br&gt;&#xA;पयोगे दुक्कटं तस्स, भुत्ते पाचित्तियं सिया॥&lt;br&gt;&#xA;१२९.&lt;br&gt;&#xA;निहताधिकरणं जानं, उक्कोटेन्तो दुवे फुसे।&lt;br&gt;&#xA;पयोगे दुक्कटं वुत्तं, पाचित्तुक्कोटिते सिया॥&lt;br&gt;&#xA;१३०.&lt;br&gt;&#xA;जानं भिक्खुस्स दुट्ठुल्लं, छादेन्तो पन वज्जकम्।&lt;br&gt;&#xA;एकमापज्जतापत्तिं, पाचित्तिमिति दीपितं॥&lt;br&gt;&#xA;१३१.&lt;br&gt;&#xA;ऊनवीसतिवस्सं तु, करोन्तो उपसम्पदम्।&lt;br&gt;&#xA;पयोगे दुक्कटं पत्तो, सेसा सम्पादिते सिया॥&lt;br&gt;&#xA;१३२.&lt;br&gt;&#xA;जानं तु थेय्यसत्थेन, संविधाय सहेव च।&lt;br&gt;&#xA;तथेव मातुगामेन, मग्गं तु पटिपज्जतो॥&lt;br&gt;&#xA;१३३.&lt;br&gt;&#xA;द्वे पनापत्तियो होन्ति, पयोगे दुक्कटं मतम्।&lt;br&gt;&#xA;पटिपन्ने पनुद्दिट्ठं, पाचित्तियमनन्तरं॥&lt;br&gt;&#xA;१३४.&lt;br&gt;&#xA;अच्चजं पापिकं दिट्ठिं, ञत्तिया दुक्कटं फुसे।&lt;br&gt;&#xA;कम्मवाचाय ओसाने, होति पाचित्ति भिक्खुनो॥&lt;br&gt;&#xA;१३५.&lt;br&gt;&#xA;तथाकटानुधम्मेन, संभुञ्जन्तो दुवे फुसे।&lt;br&gt;&#xA;पयोगे दुक्कटं तस्स, भुत्ते पाचित्तियं सिया॥&lt;br&gt;&#xA;१३६.&lt;br&gt;&#xA;नासितं समणुद्देसंपलापेन्तो दुवे फुसे।&lt;br&gt;&#xA;पयोगे दुक्कटं वुत्तं, पाचित्ति उपलापिते॥&lt;br&gt;&#xA;सप्पाणकवग्गो सत्तमो।&lt;br&gt;&#xA;१३७.&lt;br&gt;&#xA;वुच्चमानस्स भिक्खुस्स, भिक्खूहि सहधम्मिकम्।&lt;br&gt;&#xA;‘‘न सक्खिस्सामि’’इच्चेवं, भणतो दुक्कटादयो॥&lt;br&gt;&#xA;१३८.&lt;br&gt;&#xA;विनयं तु विवण्णेन्तो, द्वे पनापत्तियो फुसे।&lt;br&gt;&#xA;पयोगे दुक्कटं तस्स, पाचित्तेव विवण्णिते॥&lt;br&gt;&#xA;१३९.&lt;br&gt;&#xA;मोहेन्तो द्वे फुसे, मोहे, दुक्कटं तु अरोपिते।&lt;br&gt;&#xA;रोपिते पन मोहस्मिं, पाचित्तियमुदीरितं॥&lt;br&gt;&#xA;१४०.&lt;br&gt;&#xA;पहारं कुपितो देन्तो, भिक्खुस्स द्वे फुसे हवे।&lt;br&gt;&#xA;पयोगे दुक्कटं वुत्तं, पाचित्ति पहटे सिया॥&lt;br&gt;&#xA;१४१.&lt;br&gt;&#xA;भिक्खुस्स कुपितो भिक्खु, उग्गिरं तलसत्तिकम्।&lt;br&gt;&#xA;द्वे फुसे दुक्कटं योगे, पाचित्तुग्गिरिते सिया॥&lt;br&gt;&#xA;१४२.&lt;br&gt;&#xA;भिक्खु सङ्घादिसेसेन, अमूलेनेव चोदयम्।&lt;br&gt;&#xA;द्वे फुसे दुक्कटं योगे, पाचित्तुद्धंसिते सिया॥&lt;br&gt;&#xA;१४३.&lt;br&gt;&#xA;भिक्खु सञ्चिच्च कुक्कुच्चं, जनयन्तो हि भिक्खुनो।&lt;br&gt;&#xA;द्वे फुसे दुक्कटं योगे, पाचित्तुप्पादिते सिया॥&lt;br&gt;&#xA;१४४.&lt;br&gt;&#xA;तिट्ठन्तुपस्सुतिं भिक्खु, द्वे पनापत्तियो फुसे।&lt;br&gt;&#xA;गच्छतो दुक्कटं सोतुं, पाचित्ति सुणतो सिया॥&lt;br&gt;&#xA;१४५.&lt;br&gt;&#xA;धम्मिकानं तु कम्मानं, छन्दं दत्वा ततो पुन।&lt;br&gt;&#xA;खीयनधम्ममापज्जं, द्वे फुसे दुक्कटादयो॥&lt;br&gt;&#xA;१४६.&lt;br&gt;&#xA;सङ्घे विनिच्छये निट्ठं, अगते छन्दमत्तनो।&lt;br&gt;&#xA;अदत्वा गच्छतो तस्स, द्वे पनापत्तियो सियुं॥&lt;br&gt;&#xA;१४७.&lt;br&gt;&#xA;हत्थपासं तु सङ्घस्स, जहतो होति दुक्कटम्।&lt;br&gt;&#xA;जहिते हत्थपासस्मिं, होति पाचित्ति भिक्खुनो॥&lt;br&gt;&#xA;१४८.&lt;br&gt;&#xA;समग्गेन च सङ्घेन, दत्वान सह चीवरम्।&lt;br&gt;&#xA;खीयन्तो द्वे फुसे पच्छा, पयोगे दुक्कटादयो॥&lt;br&gt;&#xA;१४९.&lt;br&gt;&#xA;लाभं परिणतं जानं, सङ्घिकं पुग्गलस्स हि।&lt;br&gt;&#xA;द्वे फुसे परिणामेन्तो, पयोगे दुक्कटादयो॥&lt;br&gt;&#xA;सहधम्मिकवग्गो अट्ठमो।&lt;br&gt;&#xA;१५०.&lt;br&gt;&#xA;पुब्बे अविदितो हुत्वा, रञ्ञो अन्तेपुरं पन।&lt;br&gt;&#xA;पविसन्तस्स भिक्खुनो, द्वे पनापत्तियो सियुं॥&lt;br&gt;&#xA;१५१.&lt;br&gt;&#xA;पठमेन च पादेन, उम्मारातिक्कमे पन।&lt;br&gt;&#xA;दुक्कटं पन उद्दिट्ठं, पाचित्ति दुतियेन तु॥&lt;br&gt;&#xA;१५२.&lt;br&gt;&#xA;रतनं पन गण्हन्तो, द्वे पनापत्तियो फुसे।&lt;br&gt;&#xA;पयोगे दुक्कटं तस्स, पाचित्ति गहिते सिया॥&lt;br&gt;&#xA;१५३.&lt;br&gt;&#xA;सन्तं भिक्खुं अनापुच्छा, विकाले गामकं पन।&lt;br&gt;&#xA;समणो पविसं दोसे, आपज्जति दुवे पन॥&lt;br&gt;&#xA;१५४.&lt;br&gt;&#xA;पठमेन च पादेन, परिक्खेपं अतिक्कमे।&lt;br&gt;&#xA;दुक्कटं तस्स निद्दिट्ठं, पाचित्ति दुतियेन तु॥&lt;br&gt;&#xA;१५५.&lt;br&gt;&#xA;अट्ठिदन्तविसाणाभि-निब्बत्तं सूचिया घरम्।&lt;br&gt;&#xA;कारापेन्तो फुसे द्वेपि, पयोगे दुक्कटादयो॥&lt;br&gt;&#xA;१५६.&lt;br&gt;&#xA;पमाणातीतमञ्चादिं , कारापेन्तो दुवे फुसे।&lt;br&gt;&#xA;पयोगे दुक्कटं वुत्तं, सेसा कारापिते सिया॥&lt;br&gt;&#xA;१५७.&lt;br&gt;&#xA;तूलोनद्धं तु मञ्चादिं, कारापेन्तो दुवे फुसे।&lt;br&gt;&#xA;पयोगे दुक्कटं, तस्मिं, सेसा कारापिते सिया॥&lt;br&gt;&#xA;१५८.&lt;br&gt;&#xA;सत्तमे अट्ठमे चेव, नवमे दसमेपि च।&lt;br&gt;&#xA;अनन्तरसमोयेव, आपत्तीनं विनिच्छयो॥&lt;br&gt;&#xA;रतनवग्गो नवमो।&lt;br&gt;&#xA;पाचित्तियकथा।&lt;br&gt;&#xA;१५९.&lt;br&gt;&#xA;चतूसु दुविधापत्ति, पाटिदेसनियेसुपि।&lt;br&gt;&#xA;अविसेसेन निद्दिट्ठा, बुद्धेनादिच्चबन्धुना॥&lt;br&gt;&#xA;१६०.&lt;br&gt;&#xA;‘‘भुञ्जिस्सामी’’ति भिक्खुस्स, दुक्कटं पटिगण्हतो।&lt;br&gt;&#xA;अज्झोहारेसु सब्बत्थ, पाटिदेसनियं सिया॥&lt;br&gt;&#xA;पाटिदेसनीयकथा।&lt;br&gt;&#xA;१६१.&lt;br&gt;&#xA;सेखियेसु च धम्मेसु, एकावापत्ति दीपिता।&lt;br&gt;&#xA;अनादरवसेनेव, दुक्कटं समुदाहटं॥&lt;br&gt;&#xA;सेखियकथा।&lt;br&gt;&#xA;१६२.&lt;br&gt;&#xA;पञ्ञत्ता मेथुनं धम्मं, पटिसेवनपच्चया।&lt;br&gt;&#xA;कति आपत्तियो होन्ति? चतस्सोव भवन्ति हि॥&lt;br&gt;&#xA;१६३.&lt;br&gt;&#xA;मेथुनं पटिसेवन्तो, अल्लोकासप्पवेसने।&lt;br&gt;&#xA;मते अक्खायिते वापि, भिक्खु पाराजिकं फुसे॥&lt;br&gt;&#xA;१६४.&lt;br&gt;&#xA;थुल्लच्चयं तु येभुय्य-क्खायिते, दुक्कटं तथा।&lt;br&gt;&#xA;मुखे वट्टकते वुत्तं, पाचित्ति जतुमट्ठके॥&lt;br&gt;&#xA;१६५.&lt;br&gt;&#xA;पञ्ञत्ता कायसंसग्गं, समापज्जनपच्चया।&lt;br&gt;&#xA;कति आपत्तियो होन्ति? पञ्च आपत्तियो सियुं॥&lt;br&gt;&#xA;१६६.&lt;br&gt;&#xA;अवस्सुतस्स पोसस्स, तथा भिक्खुनियापि च।&lt;br&gt;&#xA;पाराजिकमधक्खादि-गहणं सादियन्तिया॥&lt;br&gt;&#xA;१६७.&lt;br&gt;&#xA;कायेन फुसतो कायं, भिक्खुस्स गरुकं सिया।&lt;br&gt;&#xA;कायेन कायबद्धं तु, फुसं थुल्लच्चयं सिया॥&lt;br&gt;&#xA;१६८.&lt;br&gt;&#xA;पटिबद्धेन कायेन, पटिबद्धं तु दुक्कटम्।&lt;br&gt;&#xA;पाचित्तियं पनुद्दिट्ठं, तस्सङ्गुलिपतोदके॥&lt;br&gt;&#xA;१६९.&lt;br&gt;&#xA;सेसेसु सेखियन्तेसु, आपत्तीनं विनिच्छयो।&lt;br&gt;&#xA;हेट्ठा वुत्तनयेनेव, वेदितब्बो विभाविना॥&lt;br&gt;&#xA;महाविभङ्गसङ्गहो निट्ठितो।&lt;/p&gt;</description>
    </item>
    <item>
      <title>७ भिक्खुनीविभङ्गो</title>
      <link>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/7_bhikkhunIvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/10_vinayavinichChaya-uttaravinichChaya/7_bhikkhunIvibhango/</guid>
      <description>&lt;p&gt;भिक्खुनीविभङ्गो&lt;br&gt;&#xA;१७०.&lt;br&gt;&#xA;भिक्खूनं पाटवत्थाय, विनयस्स विनिच्छये।&lt;br&gt;&#xA;भिक्खुनीनं विभङ्गोपि, किञ्चिमत्तं भणामहं॥&lt;br&gt;&#xA;१७१.&lt;br&gt;&#xA;अवस्सुतस्स पोसस्स, भिक्खुनीपि अवस्सुता।&lt;br&gt;&#xA;नन्दन्ती कायसंसग्गं, कति आपत्तियो फुसे।&lt;br&gt;&#xA;१७२.&lt;br&gt;&#xA;तिस्सो आपत्तियो उब्भ-जाणुस्साधक्खकस्स च।&lt;br&gt;&#xA;होति पाराजिकं तस्सा, गहणं सादियन्तिया॥&lt;br&gt;&#xA;१७३.&lt;br&gt;&#xA;उब्भक्खकं अधोजाणु-गहणं सादियन्तिया।&lt;br&gt;&#xA;थुल्लच्चयं सिया, काय-पटिबद्धे तु दुक्कटं॥&lt;br&gt;&#xA;१७४.&lt;br&gt;&#xA;छादेन्ती भिक्खुनी वज्जं, तिस्सो आपत्तियो फुसे।&lt;br&gt;&#xA;जानं पाराजिकं धम्मं, छादेन्ती सा पराजिका॥&lt;br&gt;&#xA;१७५.&lt;br&gt;&#xA;थुल्लच्चयं वेमतिका, पटिच्छादेति चे पन।&lt;br&gt;&#xA;अथाचारविपत्तिं चे, पटिच्छादेति दुक्कटं॥&lt;br&gt;&#xA;१७६.&lt;br&gt;&#xA;निस्सज्जन्ती न तं लद्धिं, उक्खित्तस्सानुवत्तिका।&lt;br&gt;&#xA;समनुभासनायेव, तिस्सो आपत्तियो फुसे॥&lt;br&gt;&#xA;१७७.&lt;br&gt;&#xA;ञत्तिया दुक्कटं, द्वीहि, कम्मवाचाहि थुल्लता।&lt;br&gt;&#xA;कम्मवाचाय ओसाने, पाराजिकमुदीरितं॥&lt;br&gt;&#xA;१७८.&lt;br&gt;&#xA;पूरेन्ती अट्ठमं वत्थुं, तिस्सो आपत्तियो फुसे।&lt;br&gt;&#xA;पुरिसेनिधागच्छाति, वुत्तागच्छति दुक्कटं॥&lt;br&gt;&#xA;१७९.&lt;br&gt;&#xA;थुल्लच्चयं तु पोसस्स, हत्थपासप्पवेसने।&lt;br&gt;&#xA;पूरेन्ती अट्ठमं वत्थुं, समणी सा पराजिता॥&lt;br&gt;&#xA;पाराजिककथा।&lt;br&gt;&#xA;१८०.&lt;br&gt;&#xA;उस्सयवादिका अट्टं, करोन्ती तिविधं फुसे।&lt;br&gt;&#xA;एकस्सारोचने तस्सा, होति आपत्ति दुक्कटं॥&lt;br&gt;&#xA;१८१.&lt;br&gt;&#xA;दुतियारोचने तस्सा, थुल्लच्चयमुदीरितम्।&lt;br&gt;&#xA;अट्टस्स परियोसाने, होति सङ्घादिसेसता॥&lt;br&gt;&#xA;१८२.&lt;br&gt;&#xA;चोरिवुट्ठापिका वापि, ञत्तिया दुक्कटं फुसे।&lt;br&gt;&#xA;द्वीहि थुल्लच्चयं कम्म-वाचोसाने गरुं सिया॥&lt;br&gt;&#xA;१८३.&lt;br&gt;&#xA;एका गामन्तरं गच्छे, गमने दुक्कटं सिया।&lt;br&gt;&#xA;परिक्खेपे अतिक्कन्ते, पादेन पठमेन तु॥&lt;br&gt;&#xA;१८४.&lt;br&gt;&#xA;होति थुल्लच्चयापत्ति, तस्सा समणिया पन।&lt;br&gt;&#xA;दुतियेन अतिक्कन्ते, गरुके पन तिट्ठति॥&lt;br&gt;&#xA;१८५.&lt;br&gt;&#xA;चतुत्थे दुतिये वुत्त-सदिसोव विनिच्छयो।&lt;br&gt;&#xA;आपत्तीनं पभेदे तु, काचि नत्थि विसेसता॥&lt;br&gt;&#xA;१८६.&lt;br&gt;&#xA;अवस्सुता सयं हुत्वा, तादिसस्सेव हत्थतो।&lt;br&gt;&#xA;गहेत्वा पन भुञ्जन्ती, भोजनादीसु किञ्चिपि॥&lt;br&gt;&#xA;१८७.&lt;br&gt;&#xA;फुसे आपत्तियो तिस्सो, भोजनादीसु किञ्चिपि।&lt;br&gt;&#xA;पटिग्गण्हन्तिया तस्सा, होति थुल्लच्चयं पन॥&lt;br&gt;&#xA;१८८.&lt;br&gt;&#xA;अज्झोहारेसु सब्बेसु, होति सङ्घादिसेसता।&lt;br&gt;&#xA;उदकं दन्तपोनं वा, पटिग्गण्हाति दुक्कटं॥&lt;br&gt;&#xA;१८९.&lt;br&gt;&#xA;‘‘सहत्थेन गहेत्वा त्वं, खाद वा भुञ्ज वा’’तिपि।&lt;br&gt;&#xA;उय्योजेन्ती पनेवं तु, तिस्सो आपत्तियो फुसे॥&lt;br&gt;&#xA;१९०.&lt;br&gt;&#xA;दुक्कटं वचने तस्सा, ‘‘भुञ्जिस्सामी’’ति गण्हति।&lt;br&gt;&#xA;अज्झोहारेसु सब्बेसु, तस्सा थुल्लच्चयं सिया॥&lt;br&gt;&#xA;१९१.&lt;br&gt;&#xA;भोजनस्स पनोसाने, होति सङ्घादिसेसता।&lt;br&gt;&#xA;उय्योजेति च या तस्सा, इमा तिस्सोति दीपये॥&lt;br&gt;&#xA;१९२.&lt;br&gt;&#xA;सत्तमे अट्ठमे चापि, नवमे दसमेपि च।&lt;br&gt;&#xA;चोरिवुट्ठापनेनेव, समानोव विनिच्छयो॥&lt;br&gt;&#xA;सङ्घादिसेसकथा।&lt;br&gt;&#xA;१९३.&lt;br&gt;&#xA;पत्तसन्निचयं यिह, करोन्ती भिक्खुनी पन।&lt;br&gt;&#xA;एकं निस्सग्गियंयेव, फुसे पाचित्तियं तु सा॥&lt;br&gt;&#xA;१९४.&lt;br&gt;&#xA;अकालचीवरं काल-चीवरं भाजापेन्तिया।&lt;br&gt;&#xA;पयोगे दुक्कटं वुत्तं, लाभे निस्सग्गियं सिया॥&lt;br&gt;&#xA;१९५.&lt;br&gt;&#xA;चीवरं परिवत्तेत्वा, अच्छिन्दति सचे पन।&lt;br&gt;&#xA;पयोगे दुक्कटं, छिन्ने, तस्सा निस्सग्गियं सिया॥&lt;br&gt;&#xA;१९६.&lt;br&gt;&#xA;विञ्ञापेत्वाव अञ्ञं चे, विञ्ञापेति ततो परम्।&lt;br&gt;&#xA;पयोगे दुक्कटं, विञ्ञा-पिते निस्सग्गियं सिया॥&lt;br&gt;&#xA;१९७.&lt;br&gt;&#xA;चेतापेत्वा हि अञ्ञं चे, चेतापेति ततो परम्।&lt;br&gt;&#xA;पयोगे दुक्कटं, चेता-पिते निस्सग्गियं सिया॥&lt;br&gt;&#xA;१९८.&lt;br&gt;&#xA;एवमेव च सेसेसु, छट्ठादीसु च सत्तसु।&lt;br&gt;&#xA;अनन्तरसमानोव, आपत्तीनं विनिच्छयो॥&lt;br&gt;&#xA;निस्सग्गियकथा।&lt;br&gt;&#xA;१९९.&lt;br&gt;&#xA;लसुणं खादति द्वे चे, दुक्कटं गहणे सिया।&lt;br&gt;&#xA;अज्झोहारपयोगेसु, पाचित्ति परियापुता॥&lt;br&gt;&#xA;२००.&lt;br&gt;&#xA;संहरापेन्तिया लोमं, सम्बाधे द्वेव होन्ति हि।&lt;br&gt;&#xA;पयोगे दुक्कटं वुत्तं, होति पाचित्ति संहटे॥&lt;br&gt;&#xA;२०१.&lt;br&gt;&#xA;करोन्ती तलघातं तु, द्वे पनापत्तियो फुसे।&lt;br&gt;&#xA;पयोगे दुक्कटं होति, कते पाचित्तियं सिया॥&lt;br&gt;&#xA;२०२.&lt;br&gt;&#xA;जतुना मट्ठकं किञ्चि, सादियन्ती दुवे फुसे।&lt;br&gt;&#xA;पयोगे दुक्कटादिन्ने, तस्सा पाचित्तियं सिया॥&lt;br&gt;&#xA;२०३.&lt;br&gt;&#xA;पञ्चमं तु चतुत्थेन, समानमिति दीपये।&lt;br&gt;&#xA;आपत्तीनं विभागस्मिं, विसेसो नत्थि कोचिपि॥&lt;br&gt;&#xA;२०४.&lt;br&gt;&#xA;भिक्खुस्स भुञ्जमानस्स, पानीयेनुपतिट्ठति।&lt;br&gt;&#xA;हत्थपासे तु पाचित्ति, हित्वा तिट्ठति दुक्कटं॥&lt;br&gt;&#xA;२०५.&lt;br&gt;&#xA;विञ्ञापेत्वामकं धञ्ञं, ‘‘भुञ्जिस्सामी’’ति गण्हति।&lt;br&gt;&#xA;दुक्कटं होति पाचित्ति, अज्झोहारेसु दीपये॥&lt;br&gt;&#xA;२०६.&lt;br&gt;&#xA;उच्चारादिं तिरोकुट्टे, छड्डेन्ती द्वे फुसे हवे।&lt;br&gt;&#xA;पयोगे दुक्कटं वुत्तं, पाचित्ति छड्डिते सिया॥&lt;br&gt;&#xA;२०७.&lt;br&gt;&#xA;उच्चारादिचतुक्कं तु, छड्डेति हरिते सचे।&lt;br&gt;&#xA;पयोगे दुक्कटं तस्सा, पाचित्ति छड्डिते सिया॥&lt;br&gt;&#xA;२०८.&lt;br&gt;&#xA;नच्चादिं दस्सनत्थाय, सचे गच्छति दुक्कटम्।&lt;br&gt;&#xA;पस्सन्तियापि पाचित्ति, तथेव च सुणन्तिया॥&lt;br&gt;&#xA;लसुणवग्गो पठमो।&lt;br&gt;&#xA;२०९.&lt;br&gt;&#xA;पठमे दुतिये चेव, ततिये च चतुत्थके।&lt;br&gt;&#xA;तुल्यो लसुणवग्गस्स, छट्ठेनिध विनिच्छयो॥&lt;br&gt;&#xA;२१०.&lt;br&gt;&#xA;कुलानि उपसङ्कम्म, निसीदित्वा पनासने।&lt;br&gt;&#xA;सामिके तु अनापुच्छा, पक्कमन्ती दुवे फुसे॥&lt;br&gt;&#xA;२११.&lt;br&gt;&#xA;पठमेन च पादेन, अनोवस्समतिक्कमे।&lt;br&gt;&#xA;दुक्कटं होति, पाचित्ति, दुतियातिक्कमे सिया॥&lt;br&gt;&#xA;२१२.&lt;br&gt;&#xA;सामिके तु अनापुच्छा, आसने चे निसीदति।&lt;br&gt;&#xA;पयोगे दुक्कटं होति, पाचित्ति च निसीदिते॥&lt;br&gt;&#xA;२१३.&lt;br&gt;&#xA;छट्ठेन सत्तमं सब्बं, समानं अट्ठमे पन।&lt;br&gt;&#xA;पयोगे दुक्कटं, उज्झा-पिते पाचित्तियं सिया॥&lt;br&gt;&#xA;२१४.&lt;br&gt;&#xA;अत्तानं चाभिसप्पेन्ती, द्वे फुसे निरयादिना।&lt;br&gt;&#xA;पयोगे दुक्कटं वुत्तं, पाचित्ति अभिसप्पिते॥&lt;br&gt;&#xA;२१५.&lt;br&gt;&#xA;वधित्वा पन अत्तानं, रोदन्ती तु दुवे फुसे।&lt;br&gt;&#xA;वधति रोदति पाचित्ति, करोतेकं तु दुक्कटं॥&lt;br&gt;&#xA;रत्तन्धकारवग्गो दुतियो।&lt;br&gt;&#xA;२१६.&lt;br&gt;&#xA;नग्गा न्हायति द्वे चेव, पयोगे दुक्कटं सिया।&lt;br&gt;&#xA;न्हानस्स परियोसाने, तस्सा पाचित्तियं सिया॥&lt;br&gt;&#xA;२१७.&lt;br&gt;&#xA;कारापेति पमाणाति-क्कन्तं उदकसाटिकम्।&lt;br&gt;&#xA;पयोगे दुक्कटं, कारा-पिते पाचित्तियं सिया॥&lt;br&gt;&#xA;२१८.&lt;br&gt;&#xA;चीवरं तु विसिब्बेत्वा, विसिब्बापेत्व वा पन।&lt;br&gt;&#xA;नेव सिब्बन्तिया वुत्त-मेकं पाचित्तियं पन॥&lt;br&gt;&#xA;२१९.&lt;br&gt;&#xA;पञ्चाहिकं तु सङ्घाटि-चारं पन अतिक्कमे।&lt;br&gt;&#xA;एकावस्सा पनापत्ति, पाचित्ति परिदीपिता॥&lt;br&gt;&#xA;२२०.&lt;br&gt;&#xA;सचे सङ्कमनीयं तु, धारेति पन चीवरम्।&lt;br&gt;&#xA;पयोगे दुक्कटं वुत्तं, पाचित्ति पन धारिते॥&lt;br&gt;&#xA;२२१.&lt;br&gt;&#xA;गणचीवरलाभस्स, अन्तरायं करोति चे।&lt;br&gt;&#xA;पयोगे दुक्कटं होति, कते पाचित्तियं सिया॥&lt;br&gt;&#xA;२२२.&lt;br&gt;&#xA;विभङ्गं पटिबाहन्ती, चीवरानं तु धम्मिकम्।&lt;br&gt;&#xA;पयोगे दुक्कटं वुत्तं, पाचित्ति पटिबाहिते॥&lt;br&gt;&#xA;२२३.&lt;br&gt;&#xA;अगारिकादिनो देति, सचे समणचीवरम्।&lt;br&gt;&#xA;पयोगे दुक्कटं, दिन्ने, पाचित्ति परियापुता॥&lt;br&gt;&#xA;२२४.&lt;br&gt;&#xA;चीवरे दुब्बलासाय, कालं चे समतिक्कमे।&lt;br&gt;&#xA;पयोगे दुक्कटं वुत्तं, पाचित्ति समतिक्कमे॥&lt;br&gt;&#xA;२२५.&lt;br&gt;&#xA;धम्मिकं कथिनुद्धारं, पटिबाहन्तिया दुवे।&lt;br&gt;&#xA;पयोगे दुक्कटं होति, पाचित्ति पटिबाहिते॥&lt;br&gt;&#xA;न्हानवग्गो ततियो।&lt;br&gt;&#xA;२२६.&lt;br&gt;&#xA;दुवे भिक्खुनियो एक-मञ्चस्मिं चे तुवट्टेय्युम्।&lt;br&gt;&#xA;पयोगे दुक्कटं तासं, निपन्ने इतरं सिया॥&lt;br&gt;&#xA;२२७.&lt;br&gt;&#xA;दुतियं पठमेनेव, सदिसं ततिये पन।&lt;br&gt;&#xA;पयोगे दुक्कटं होति, कते पाचित्तियं सिया॥&lt;br&gt;&#xA;२२८.&lt;br&gt;&#xA;नुपट्ठापेन्तिया वापि, दुक्खितं सहजीविनिम्।&lt;br&gt;&#xA;एकायेव पनापत्ति, पाचित्ति परिदीपिता॥&lt;br&gt;&#xA;२२९.&lt;br&gt;&#xA;सचे उपस्सयं दत्वा, निक्कड्ढति च भिक्खुनिम्।&lt;br&gt;&#xA;पयोगे दुक्कटं तस्सा, होति पाचित्ति कड्ढिते॥&lt;br&gt;&#xA;२३०.&lt;br&gt;&#xA;छट्ठे पन च संसट्ठा, ञत्तिया दुक्कटं फुसे।&lt;br&gt;&#xA;कम्मवाचाय ओसाने, पाचित्ति परिदीपिता॥&lt;br&gt;&#xA;२३१.&lt;br&gt;&#xA;अन्तोरट्ठे तु सासङ्के, चारिकं तु चरन्तिया।&lt;br&gt;&#xA;पयोगे दुक्कटं वुत्तं, पटिपन्नाय सेसकं॥&lt;br&gt;&#xA;२३२.&lt;br&gt;&#xA;अट्ठमं नवमञ्चेव, सत्तमेन समं मतम्।&lt;br&gt;&#xA;दसमे पन एकाव, पाचित्ति परिदीपिता॥&lt;br&gt;&#xA;तुवट्टवग्गो चतुत्थो।&lt;br&gt;&#xA;२३३.&lt;br&gt;&#xA;राजागारादिकं सब्बं, दस्सनत्थाय गच्छति।&lt;br&gt;&#xA;पयोगे दुक्कटं तस्सा, पाचित्ति यदि पस्सति॥&lt;br&gt;&#xA;२३४.&lt;br&gt;&#xA;आसन्दिं वापि पल्लङ्कं, परिभुञ्जन्तिया दुवे।&lt;br&gt;&#xA;पयोगे दुक्कटं वुत्तं, भुत्ते पाचित्तियं सिया॥&lt;br&gt;&#xA;२३५.&lt;br&gt;&#xA;सुत्तं कन्तन्तिया द्वेव, पयोगे दुक्कटं मतम्।&lt;br&gt;&#xA;उज्जवुज्जवने तस्सा, पाचित्ति समुदाहरे॥&lt;br&gt;&#xA;२३६.&lt;br&gt;&#xA;वेय्यावच्चं गिहीनं तु, द्वेव होन्ति करोन्तिया।&lt;br&gt;&#xA;पयोगे दुक्कटं वुत्तं, कते पाचित्तियं सिया॥&lt;br&gt;&#xA;२३७.&lt;br&gt;&#xA;पञ्चमे पन एकाव, पाचित्ति परिदीपिता।&lt;br&gt;&#xA;पयोगे दुक्कटं छट्ठे, दिन्ने पाचित्तियं सिया॥&lt;br&gt;&#xA;२३८.&lt;br&gt;&#xA;सत्तमं दुतियेनेव, समापत्तिपभेदतो।&lt;br&gt;&#xA;अट्ठमं दुतिये वग्गे, पञ्चमेन समं मतं॥&lt;br&gt;&#xA;२३९.&lt;br&gt;&#xA;तिरच्छानगतं विज्जं, द्वेव होन्ति पठन्तिया।&lt;br&gt;&#xA;पयोगे दुक्कटं होति, पाचित्ति हि पदे पदे॥&lt;br&gt;&#xA;२४०.&lt;br&gt;&#xA;दसमं नवमेनेव, समानं सब्बथा पन।&lt;br&gt;&#xA;‘‘परियापुणाति, वाचेति’’, पदमत्तं विसेसकं॥&lt;br&gt;&#xA;चित्तागारवग्गो पञ्चमो।&lt;br&gt;&#xA;२४१.&lt;br&gt;&#xA;सभिक्खुकं तमारामं, जानन्ती पन भिक्खुनी।&lt;br&gt;&#xA;पविसन्ती अनापुच्छा, द्वे पनापत्तियो फुसे॥&lt;br&gt;&#xA;२४२.&lt;br&gt;&#xA;पठमेन च पादेन, परिक्खेपस्सतिक्कमे।&lt;br&gt;&#xA;दुक्कटं पिटके वुत्तं, पाचित्ति दुतियेन तु॥&lt;br&gt;&#xA;२४३.&lt;br&gt;&#xA;अक्कोसति च या भिक्खुं, भिक्खुनी परिभासति।&lt;br&gt;&#xA;पयोगे दुक्कटं तस्सा, पाचित्तक्कोसिते सिया॥&lt;br&gt;&#xA;२४४.&lt;br&gt;&#xA;या हि चण्डिकभावेन, गणं तु परिभासति।&lt;br&gt;&#xA;पयोगे दुक्कटं तस्सा, परिभट्ठे पनेतरं॥&lt;br&gt;&#xA;२४५.&lt;br&gt;&#xA;निमन्तिता पवारिता, खादनं भोजनम्पि वा।&lt;br&gt;&#xA;भुञ्जन्ती भिक्खुनी सा हि, द्वे पनापत्तियो फुसे॥&lt;br&gt;&#xA;२४६.&lt;br&gt;&#xA;‘‘भुञ्जिस्सामी’’ति यं किञ्चि, पटिग्गण्हाति दुक्कटम्।&lt;br&gt;&#xA;अज्झोहारपयोगेसु, पाचित्ति परिदीपये॥&lt;br&gt;&#xA;२४७.&lt;br&gt;&#xA;कुलं तु मच्छरायन्ती, द्वे पनापत्तियो फुसे।&lt;br&gt;&#xA;पयोगे दुक्कटं वुत्तं, सेसा मच्छरिते सिया॥&lt;br&gt;&#xA;२४८.&lt;br&gt;&#xA;अभिक्खुके पनावासे, भवे वस्सं वसन्तिया।&lt;br&gt;&#xA;दुक्कटं पुब्बकिच्चेसु, पाचित्ति अरुणुग्गमे॥&lt;br&gt;&#xA;२४९.&lt;br&gt;&#xA;भिक्खुनी उभतोसङ्घे, वस्संवुट्ठा तु तीहिपि।&lt;br&gt;&#xA;ठानेहि अप्पवारेन्ती, एकं पाचित्तियं फुसे॥&lt;br&gt;&#xA;२५०.&lt;br&gt;&#xA;ओवादत्थाय वा भिक्खुं, संवासत्थाय वा तथा।&lt;br&gt;&#xA;न गच्छति सचे तस्सा, एकं पाचित्तियं सिया॥&lt;br&gt;&#xA;२५१.&lt;br&gt;&#xA;ओवादम्पि न याचन्ती, न गच्छन्ती उपोसथम्।&lt;br&gt;&#xA;एकं पाचित्तियापत्ति-मापज्जति, न संसयो॥&lt;br&gt;&#xA;२५२.&lt;br&gt;&#xA;अपुच्छित्वाव सङ्घं वा, भेदापेति पसाखजम्।&lt;br&gt;&#xA;पयोगे दुक्कटं, भिन्ने, पाचित्ति परियापुता॥&lt;br&gt;&#xA;आरामवग्गो छट्ठो।&lt;br&gt;&#xA;२५३.&lt;br&gt;&#xA;गब्भिनिं वुट्ठपेन्ती हि, द्वे पनापत्तियो फुसे।&lt;br&gt;&#xA;पयोगे दुक्कटं, वुट्ठा-पिते पाचित्तियं सिया॥&lt;br&gt;&#xA;२५४.&lt;br&gt;&#xA;दुतियं ततियञ्चेव, चतुत्थं पञ्चमम्पि च।&lt;br&gt;&#xA;छट्ठञ्च सत्तमञ्चेव, पठमेन समं मतं॥&lt;br&gt;&#xA;२५५.&lt;br&gt;&#xA;भिक्खुनी वुट्ठपेत्वान, भिक्खुनिं सहजीविनिम्।&lt;br&gt;&#xA;द्वेवस्सं नानुग्गण्हन्ती, एकं पाचित्तियं फुसे॥&lt;br&gt;&#xA;२५६.&lt;br&gt;&#xA;नवमं दसमञ्चेव, अट्ठमेन समं मतम्।&lt;br&gt;&#xA;द्वीसु आपत्तिभेदस्मिं, नानत्तं नत्थि किञ्चिपि॥&lt;br&gt;&#xA;गब्भिनीवग्गो सत्तमो।&lt;br&gt;&#xA;२५७.&lt;br&gt;&#xA;कुमारीभूतवग्गस्स, आदितो पन पञ्चपि।&lt;br&gt;&#xA;समाना गब्भिनीवग्गे, पठमेनेव सब्बसो॥&lt;br&gt;&#xA;२५८.&lt;br&gt;&#xA;‘‘अलं वुट्ठापितेना’’ति, वुच्चमाना हि खीयति।&lt;br&gt;&#xA;पयोगे दुक्कटं, पच्छा, होति पाचित्ति खीयिते॥&lt;br&gt;&#xA;२५९.&lt;br&gt;&#xA;सत्तमे अट्ठमे चेव, एकं पाचित्तियं मतम्।&lt;br&gt;&#xA;आदिनाव समानानि, नवमादीनि पञ्चपि॥&lt;br&gt;&#xA;कुमारीभूतवग्गो अट्ठमो।&lt;br&gt;&#xA;२६०.&lt;br&gt;&#xA;आपत्तियो फुसे द्वेपि, धारेन्ती छत्तुपाहनम्।&lt;br&gt;&#xA;पयोगे दुक्कटं वुत्तं, होति पाचित्ति धारिते॥&lt;br&gt;&#xA;२६१.&lt;br&gt;&#xA;यानेन पन यायन्ती, द्वे किरापत्तियो फुसे।&lt;br&gt;&#xA;पयोगे दुक्कटं होति, पाचित्ति यदि यायिते॥&lt;br&gt;&#xA;२६२.&lt;br&gt;&#xA;धारेन्तिया तु सङ्घाणिं, पयोगे दुक्कटं सिया।&lt;br&gt;&#xA;धारिते पन पाचित्ति, चतुत्थेपि अयं नयो॥&lt;br&gt;&#xA;२६३.&lt;br&gt;&#xA;न्हायन्ती गन्धवण्णेन, पयोगे दुक्कटं फुसे।&lt;br&gt;&#xA;न्हानस्स परियोसाने, तस्सा पाचित्तियं सिया॥&lt;br&gt;&#xA;२६४.&lt;br&gt;&#xA;छट्ठम्पि पञ्चमेनेव, समानं सब्बथा पन।&lt;br&gt;&#xA;सत्तमे अट्ठमे चेव, नवमे दसमेपि च॥&lt;br&gt;&#xA;२६५.&lt;br&gt;&#xA;पयोगे दुक्कटं वुत्तं, पाचित्तुम्मद्दिते सिया।&lt;br&gt;&#xA;आपत्तीनं विभागस्मिं, नत्थि काचि विसेसता॥&lt;br&gt;&#xA;२६६.&lt;br&gt;&#xA;अनापुच्छा तु भिक्खुस्स, पुरतो या निसीदति।&lt;br&gt;&#xA;पयोगे दुक्कटं तस्सा, पाचित्ति तु निसीदिते॥&lt;br&gt;&#xA;२६७.&lt;br&gt;&#xA;अनोकासकतं भिक्खुं, पञ्हं पुच्छन्तिया पन।&lt;br&gt;&#xA;पयोगे दुक्कटं होति, वुत्ता पाचित्ति पुच्छिते॥&lt;br&gt;&#xA;२६८.&lt;br&gt;&#xA;संकच्चिकं विना गामं, पदसा पविसन्तिया।&lt;br&gt;&#xA;पठमेनेव आराम-वग्गस्स सदिसं वदे॥&lt;br&gt;&#xA;छत्तुपाहनवग्गो नवमो।&lt;br&gt;&#xA;पाचित्तियकथा।&lt;br&gt;&#xA;२६९.&lt;br&gt;&#xA;अट्ठसु दुविधापत्ति, पाटिदेसनियेसुपि।&lt;br&gt;&#xA;विञ्ञापेत्वा सचे सप्पिं, ‘‘भुञ्जिस्सामी’’ति गण्हति॥&lt;br&gt;&#xA;२७०.&lt;br&gt;&#xA;ततो भिक्खुनिया तस्सा, होति आपत्ति दुक्कटम्।&lt;br&gt;&#xA;अज्झोहारेसु सब्बेसु, पाटिदेसनियं सिया॥&lt;br&gt;&#xA;पाटिदेसनीयकथा।&lt;br&gt;&#xA;२७१.&lt;br&gt;&#xA;इमं विदित्वा परमं पनुत्तरम्।&lt;br&gt;&#xA;निरुत्तरं अत्थवसेन भिक्खु।&lt;br&gt;&#xA;सुखेन पञ्ञत्तमहासमुद्दम्।&lt;br&gt;&#xA;दुरुत्तरं उत्तरतेव धीरो॥&lt;br&gt;&#xA;२७२.&lt;br&gt;&#xA;यस्मा तस्मा अस्मिं योगम्।&lt;br&gt;&#xA;उस्मायुत्तो युत्तो कातुम्।&lt;br&gt;&#xA;सत्तो सत्तो कङ्खच्छेदे।&lt;br&gt;&#xA;सत्थे सत्थे निच्चं निच्चं॥&lt;br&gt;&#xA;भिक्खुनीविभङ्गो निट्ठितो।&lt;/p&gt;</description>
    </item>
  </channel>
</rss>
