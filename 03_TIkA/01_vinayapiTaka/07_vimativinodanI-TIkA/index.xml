<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ विमतिविनोदनी-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/</link>
    <description>Recent content in &#43;०७ विमतिविनोदनी-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/index.xml" rel="self" type="application/rss+xml" />
    <item>
      <title>०० गन्थारम्भकथा</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/00_ganthArambhakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/00_ganthArambhakathA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विनयपिटके&lt;br&gt;&#xA;विमतिविनोदनी-टीका (पठमो भागो)&lt;br&gt;&#xA;गन्थारम्भकथा&lt;br&gt;&#xA;करुणापुण्णहदयं , सुगतं हितदायकम्।&lt;br&gt;&#xA;नत्वा धम्मञ्च विमलं, सङ्घञ्च गुणसम्पदं॥&lt;br&gt;&#xA;वण्णना निपुणाहेसुं, विनयट्ठकथाय या।&lt;br&gt;&#xA;पुब्बकेहि कता नेका, नानानयसमाकुला॥&lt;br&gt;&#xA;तत्थ काचि सुवित्थिण्णा, दुक्खोगाहा च गन्थतो।&lt;br&gt;&#xA;विरद्धा अत्थतो चापि, सद्दतो चापि कत्थचि॥&lt;br&gt;&#xA;काचि कत्थचि अपुण्णा, काचि सम्मोहकारिनी।&lt;br&gt;&#xA;तस्मा ताहि समादाय, सारं सङ्खेपरूपतो॥&lt;br&gt;&#xA;लीनत्थञ्च पकासेन्तो, विरद्धञ्च विसोधयम्।&lt;br&gt;&#xA;उपट्ठितनयञ्चापि, तत्थ तत्थ पकासयं॥&lt;br&gt;&#xA;विनये विमतिं छेतुं, भिक्खूनं लहुवुत्तिनम्।&lt;br&gt;&#xA;सङ्खेपेन लिखिस्सामि, तस्सा लीनत्थवण्णनं॥&lt;/p&gt;&#xA;&lt;h2 id=&#34;गनथरमभकथवणणन&#34;&gt;गन्थारम्भकथावण्णना&lt;/h2&gt;&#xA;&lt;p&gt;विनयसंवण्णनारम्भे रतनत्तयं नमस्सितुकामो तस्स विसिट्ठगुणयोगसन्दस्सनत्थं यो कप्पकोटीहिपीतिआदिमाह। विसिट्ठगुणयोगेन हि वन्दनारहभावो, वन्दनारहे च कता वन्दना यथाधिप्पेतमत्थं साधेति । एत्थ च संवण्णनारम्भे रतनत्तयपणामकरणप्पयोजनं तत्थ तत्थ बहुधा पपञ्चेन्ति आचरिया, मयं पन इधाधिप्पेतमेव पयोजनं दस्सयिस्साम। तस्मा संवण्णनारम्भे रतनत्तयपणामकरणं यथापटिञ्ञातसंवण्णनाय अनन्तरायेन परिसमापनत्थन्ति वेदितब्बम्। तथा हि वुत्तं ‘‘तस्सानुभावेन हतन्तरायो’’ति। रतनत्तयपणामकरणेन हि रागादिदोसविगमतो पञ्ञादिगुणपाटवतो आयुआदिवड्ढनतो पुञ्ञातिसयभावादितो च होतेव यथापटिञ्ञातसंवण्णनाय अनन्तरायेन परिसमापनम्।&lt;br&gt;&#xA;तत्थ पठमं ताव भगवतो वन्दनं कत्तुकामो ‘‘यो कप्पकोटीहिपि…पे॰… तस्सा’’ति आह। इमिस्सा पन विनयदेसनाय करुणाप्पधानञाणसमुट्ठितताय करुणाप्पधानमेव थोमनं आरद्धम्। एसा हि आचरियस्स पकति, यदिदं आरम्भानुरूपथोमना। करुणाग्गहणेन चेत्थ अपरिमेय्यप्पभावा सब्बेपि बुद्धगुणा नयतो सङ्गहिताति दट्ठब्बा तंमूलकत्ता सेसबुद्धगुणानम्। तत्थ योति इमस्स अनियमवचनस्स नाथोति इमिना सम्बन्धो। कप्पकोटीहिपि अप्पमेय्यं कालन्ति कप्पकोटिगणनावसेनपि ‘‘एत्तका कप्पकोटियो’’ति पमेतुं असक्कुणेय्यं कालम्। अपि-सद्देन पगेव वस्सगणनायाति दस्सेति। अप्पमेय्यं कालन्ति च अच्चन्तसंयोगे उपयोगवचनं, तेन कप्पकोटिगणनावसेन परिच्छिन्दितुमसक्कुणेय्यमपि, असङ्ख्येय्यवसेन पन परिच्छिन्दितब्बतो सलक्खं चतुरसङ्ख्येय्यकप्पकालं अच्चन्तमेव निरन्तरं पञ्चमहापअच्चागादिअतिदुक्करानि करोन्तो खेदं कायिकं परिस्समं पत्तोति दस्सेति।&lt;br&gt;&#xA;लोकहितायाति सत्तलोकस्स हिताय। नाथतीति नाथो, वेनेय्यानं हितसुखं आसीसतीति अत्थो। अथ वा नाथति वेनेय्यगते किलेसे उपतापेति, नाथति वा याचति वेनेय्ये अत्तनो हितकरणे याचित्वापि नियोजेतीति नाथो, लोकपटिसरणो लोकसामी लोकनायकोति वुत्तं होति। महाकारुणिकस्साति यो करुणाय कम्पितहदयत्ता लोकहितत्थं अतिदुक्करकिरियाय अनेकप्पकारं तादिसं दुक्खं अनुभवित्वा आगतो, तस्स महाकारुणिकस्साति अत्थो। तत्थ किरतीति करुणा, परदुक्खं विक्खिपति अपनेतीति अत्थो। दुक्खितेसु वा किरियति पसारियतीति करुणा। अथ वा किणातीति करुणा, परदुक्खे सति कारुणिकं हिंसति विबाधेति, विनासेति वा परस्स दुक्खन्ति अत्थो। परदुक्खे सति साधूनं कम्पनं हदयखेदं करोतीति वा करुणा। अथ वा कमिति सुखं, तं रुन्धतीति करुणा। एसा हि परदुक्खापनयनकामतालक्खणा अत्तसुखनिरपेक्खताय कारुणिकानं सुखं रुन्धति विबाधेति। करुणाय नियुत्तो कारुणिको, महन्तो कारुणिको महाकारुणिको, तस्स नमो अत्थूति पाठसेसो।&lt;br&gt;&#xA;एवं करुणामुखेन सङ्खेपतो सकलसब्बञ्ञुगुणेहि भगवन्तं थोमेत्वा इदानि सद्धम्मं थोमेतुं असम्बुधन्तिआदिमाह। तत्थ बुद्धनिसेवितं यं असम्बुधं जीवलोको भवा भवं गच्छति, तस्स धम्मवरस्स नमोति सम्बन्धो। तत्थ असम्बुधन्ति असम्बुज्झन्तो, यथासभावं अप्पटिविज्झनतोति वुत्तं होति। हेतुअत्थो हेत्थ अन्तपच्चयो। यन्ति अनियमतो सपरियत्तिको नवलोकुत्तरधम्मो कम्मभावेन निद्दिट्ठो। बुद्धनिसेवितन्ति तस्सेव विसेसनं, सम्मासम्बुद्धेन, पच्चेकबुद्धसावकबुद्धेहिपि वा गोचरासेवनभावनासेवनाहि यथारहं निसेवितं, अजहितन्ति अत्थो। तत्थ परियत्तिफलनिब्बानानि गोचरासेवनवसेनेव निसेवितानि, मग्गो पन भावनासेवनवसेनापि पच्चवेक्खणञाणादिवसेन गोचरासेवनवसेनापि निसेवितो। भवाभवन्ति भवतो भवम्। अथ वा हीनपणीतादिवसेन खुद्दकं महन्तञ्च भवन्ति अत्थो। वुड्ढत्थोपि हि अ-कारो दिस्सति असेक्खा धम्मातिआदीसु (ध॰ स॰ तिकमातिका ११) विय। अथ वा भवोति वुड्ढि, अभवोति हानि। भवोति वा सस्सतदिट्ठि, अभवोति उच्छेददिट्ठि । वुत्तप्पकारो भवो च अभवो च भवाभवो, तं भवाभवम्। गच्छतीति उपगच्छति। जीवलोकोति सत्तलोको। अविज्जादिकिलेसजालविद्धंसिनोति धम्मविसेसनम्। तत्थ न विदति धम्मानं यथासभावं न विजानातीति अविज्जा, अञ्ञाणम्। सा आदि येसं तण्हादीनं, तेयेव किलिस्सन्ति एतेहि सत्ताति किलेसा, तेयेव च सत्तानं विबाधनट्ठेन जालसदिसाति जालं, तं विद्धंसेति सब्बसो विनासेति सीलेनाति अविज्जादिकिलेसजालविद्धंसी, तस्स।&lt;br&gt;&#xA;ननु चेत्थ सपरियत्तिको नवलोकुत्तरधम्मो अधिप्पेतो, तत्थ च मग्गोयेव किलेसे विद्धंसेति, नेतरेति चे? वुच्चते – मग्गस्सापि निब्बानमागम्म किलेसविद्धंसनतो निब्बानम्पि किलेसे विद्धंसेति नाम, मग्गस्स किलेसविद्धंसनकिच्चं फलेन निट्ठितन्ति फलम्पि ‘‘किलेसविद्धंसी’’ति वुच्चति, परियत्तिधम्मोपि किलेसविद्धंसनस्स उपनिस्सयपच्चयत्ता ‘‘किलेसविद्धंसी’’ति वत्तुं अरहतीति न कोचि दोसो। धम्मवरस्स तस्साति पुब्बे अनियमितस्स नियामकवचनम्। तत्थ यथानुसिट्ठं पटिपज्जमाने चतूसु अपायेसु संसारदुक्खे च अपतमाने धारेतीति धम्मो। वुत्तप्पकारो धम्मो एव अत्तनो उत्तरितराभावेन वरो पवरो अनुत्तरोति धम्मवरो, तस्स धम्मवरस्स नमो अत्थूति अत्थो।&lt;br&gt;&#xA;एवं सङ्खेपनयेनेव सब्बधम्मगुणेहि सद्धम्मं थोमेत्वा इदानि अरियसङ्घं थोमेतुं गुणेहीतिआदिमाह। तत्थ गुणेहि यो युत्तो, तमरियसङ्घं नमामीति सम्बन्धो। सीलादयो गुणा चेत्थ लोकियलोकुत्तरा अधिप्पेता। ‘‘विमुत्तिविमुत्तिञाण’’न्ति वत्तब्बे एकदेससरूपेकसेसनयेन ‘‘विमुत्तिञाण’’न्ति वुत्तं, आदिसद्दपरियायेन पभुतिसद्देन वा विमुत्तिग्गहणं वेदितब्बम्। तत्थ विमुत्तीति फलम्। विमुत्तिञाणन्ति पच्चवेक्खणञाणम्। पभुति-सद्देन छळभिञ्ञाचतुपटिसम्भिदादयो गुणा सङ्गहिताति दट्ठब्बा। कुसलत्थिकानं जनानं पुञ्ञातिसयवुड्ढिया खेत्तसदिसत्ता खेत्तन्ति आह ‘‘खेत्तं जनानं कुसलत्थिकान’’न्ति। खित्तं बीजं महप्फलभावकरणेन तायतीति हि खेत्तम्। अरियसङ्घन्ति एत्थ आरकत्ता किलेसेहि, अनये न इरियनतो, अये च इरियनतो, सदेवकेन लोकेन ‘‘सरण’’न्ति अरणीयतो उपगन्तब्बतो, उपगतानञ्च तदत्थसिद्धितो अरिया, अट्ठ अरियपुग्गला, अरियानं सङ्घो समूहोति अरियसङ्घो, तं अरियसङ्घम्।&lt;br&gt;&#xA;इदानि रतनत्तयपणामजनितं कुसलाभिसन्दं यथाधिप्पेते पयोजने नियोजेत्वा अत्तना संवण्णियमानस्स विनयस्स सकलसासनमूलभावदस्सनमुखेन संवण्णनाकरणस्सापि सासनमूलतं दस्सेतुं इच्चेवमिच्चादिगाथाद्वयमाह। पुञ्ञाभिसन्दन्ति पुञ्ञोघं, पुञ्ञप्पवाहं पुञ्ञरासिन्ति अत्थो। तस्सानुभावेनाति तस्स यथावुत्तस्स पुञ्ञप्पवाहस्स आनुभावेन बलेन हतन्तरायो विनयं वण्णयिस्सन्ति सम्बन्धो।&lt;br&gt;&#xA;अट्ठितस्स सुसण्ठितस्स भगवतो सासनं यस्मिं ठिते पतिट्ठितं होतीति योजेतब्बम्। तत्थ यस्मिन्ति यस्मिं विनयपिटके। ठितेति पाळितो च अत्थतो च अनूनं हुत्वा लज्जीपुग्गलेसु पवत्तनट्ठेन ठिते। सासनन्ति सिक्खत्तयसङ्गहितं सासनम्। अट्ठितस्साति कामसुखल्लिकत्तकिलमथानुयोगसङ्खाते अन्तद्वये अट्ठितस्स, ‘‘परिनिब्बुतस्सपि भगवतो’’तिपि वदन्ति। सुसण्ठितस्साति अन्तद्वयविरहिताय मज्झिमाय पटिपदाय सुट्ठु ठितस्स। अमिस्सन्ति भावनपुंसकनिद्देसो, निकायन्तरलद्धीहि असम्मिस्सं कत्वा अनाकुलं कत्वा वण्णयिस्सन्ति वुत्तं होति। निस्साय पुब्बाचरियानुभावन्ति पुब्बाचरियेहि संवण्णितं अट्ठकथं निस्साय, न अत्तनो बलेनाति अधिप्पायो।&lt;br&gt;&#xA;अथ पोराणट्ठकथासु विज्जमानासु पुन विनयसंवण्णना किंपयोजनाति? आह कामञ्चातिआदि। तत्थ कामन्ति एकन्तेन, यथिच्छकं वा, सब्बसोति वुत्तं होति, तस्स संवण्णितोयं विनयोति इमिना सम्बन्धो। पुब्बाचरियासभेहीति महाकस्सपत्थेरादयो पुब्बाचरिया एव अकम्पियट्ठेन उत्तमट्ठेन च आसभा, तेहि पुब्बाचरियवरेहीति वुत्तं होति। कीदिसा पन ते पुब्बाचरियाति? आह ञाणम्बूतिआदि। अग्गमग्गञाणसङ्खातेन अम्बुना सलिलेन निद्धोतानि निस्सेसतो आयतिं अनुप्पत्तिधम्मतापादनेन धोतानि विसोधितानि रागादीनि तीणि मलानि कामासवादयो च चत्तारो आसवा येहि ते ञाणम्बुनिद्धोतमलासवा, तेहि खीणासवेहीति अत्थो। खीणासवभावेपि न एते सुक्खविपस्सकाति आह ‘‘विसुद्धविज्जापटिसम्भिदेही’’ति। तत्थ विज्जाति तिस्सो विज्जा, अट्ठ विज्जा वा। पटिसम्भिदाप्पत्तेसुपि महाकस्सपत्थेरादीनं उच्चिनित्वा गहितताय तेसं सद्धम्मसंवण्णने सामत्थियं सातिसयन्ति दस्सेन्तो आह ‘‘सद्धम्मसंवण्णनकोविदेही’’ति।&lt;br&gt;&#xA;किलेसजातं, परिक्खारबाहुल्लं वा सल्लिखति तनुं करोतीति सल्लेखो, अप्पिच्छतादिगुणसमूहो, इध पन खीणासवाधिकारत्ता परिक्खारबाहुल्लस्स सल्लिखनवसेनेव अत्थो गहेतब्बो। सल्लेखेन निब्बत्तं सल्लेखियं, तस्मिं सल्लेखिये, धुतङ्गपरिहरणादिसल्लेखपअपत्तियन्ति वुत्तं होति। नोसुलभूपमेहीति सल्लेखपटिपत्तिया ‘‘असुकसदिसा’’ति नत्थि सुलभा उपमा एतेसन्ति नोसुलभूपमा, तेहि। महाविहारस्साति इमिना निकायन्तरं पटिक्खिपति । विहारसीसेन हेत्थ तत्थ निवासीनञ्चेव तेहि समलद्धिकानञ्च सब्बेसं भिक्खूनं गहणं दट्ठब्बम्। तस्मा तेसं महाविहारवासीनं दिट्ठिसीलविसुद्धिया पभवत्तेन सञ्ञाणभूतत्ता धम्मसङ्गाहका महाकस्सपत्थेरादयो ‘‘महाविहारस्स धजूपमा’’ति वुत्ता, तेहि अयं विनयो संवण्णितो सम्मा अनूनं कत्वा वण्णितो। कथन्ति आह ‘‘चित्तेहि नयेही’’ति। विचित्तेहि नयेहि सम्बुद्धवरन्वयेहि सब्बञ्ञुबुद्धवरं अनुगतेहि, भगवतो अधिप्पायानुगतेहि नयेहीति वुत्तं होति।&lt;br&gt;&#xA;एवं पोराणट्ठकथाय अनूनभावं दस्सेत्वा इदानि अत्तनो संवण्णनाय पयोजनविसेसं अज्झेसकञ्च दस्सेतुं संवण्णनातिआदिमाह। तत्थ सङ्खतत्ताति रचितत्ता। न कञ्चि अत्थं अभिसम्भुणातीति न कञ्चि अत्थं साधेति।&lt;br&gt;&#xA;संवण्णनं तञ्चातिआदिना अत्तनो संवण्णनाय करणप्पकारं दस्सेति। तत्थ तञ्च इदानि वुच्चमानं संवण्णनं समारभन्तो सकलायपि महाअट्ठकथाय इध गहेतब्बतो महाअट्ठकथं तस्सा इदानि वुच्चमानाय संवण्णनाय सरीरं कत्वा महापच्चरियं यो विनिच्छयो वुत्तो, तथेव कुरुन्दीनामादीसु विस्सुतासु अट्ठकथासु यो विनिच्छयो वुत्तो, ततोपि विनिच्छयतो युत्तमत्थं अपरिच्चजन्तो अन्तोगधत्थेरवादं कत्वा संवण्णनं सम्मा समारभिस्सन्ति पदत्थसम्बन्धो वेदितब्बो। एत्थ च अत्थो कथीयति एतायाति अट्ठकथा त्थ-कारस्स ट्ठ-कारं कत्वा। महापच्चरियन्ति महापच्चरीनामिकम्। एत्थ च पच्चरीति उळुम्पं वुच्चति, तस्मिं निसीदित्वा कतत्ता तमेव नामं जातम्। ‘‘कुरुन्दीवल्लिविहारो नाम अत्थि, तत्थ कतत्ता ‘कुरुन्दी’ति नामं जात’’न्ति वदन्ति। आदिसद्देन अन्धकट्ठकथं सङ्खेपट्ठकथञ्च सङ्गण्हाति।&lt;br&gt;&#xA;युत्तमत्थन्ति महाअट्ठकथानयेन, चतुब्बिधविनययुत्तिया वा युत्तमत्थम्। ‘‘अट्ठकथंयेव गहेत्वा संवण्णनं करिस्सामी’’ति वुत्ते अट्ठकथासु वुत्तत्थेरवादानं बाहिरभावो सियाति तेपि अन्तोकत्तुकामो ‘‘अन्तोगधथेरवाद’’न्ति आह, थेरवादेपि अन्तोकत्वाति वुत्तं होति।&lt;br&gt;&#xA;तं मेति गाथाय सोतूहि पटिपज्जितब्बविधिं दस्सेति। तत्थ धम्मप्पदीपस्साति धम्मो एव मोहन्धकारविद्धंसनतो पदीपसदिसत्ता पदीपो अस्साति धम्मप्पदीपो, भगवा, तस्स। पतिमानयन्ताति पूजेन्ता मनसा गरुं करोन्ता निसामेन्तु सुणन्तु।&lt;br&gt;&#xA;बुद्धेनातिआदिना अत्तनो संवण्णनाय आगमनसुद्धिदस्सनमुखेन पमाणभावं दस्सेत्वा अनुसिक्खितब्बतं दस्सेति। तत्थ यथेव बुद्धेन यो धम्मो विनयो च वुत्तो, सो तस्स बुद्धस्स येहि पुत्तेहि महाकस्सपत्थेरादीहि तथेव ञातो, तेसं बुद्धपुत्तानं मतिमच्चजन्ता सीहळट्ठकथाचरिया यस्मा पुरे अट्ठकथा अकंसूति सम्बन्धो वेदितब्बो। तत्थ धम्मोति सुत्ताभिधम्मे सङ्गण्हाति। विनयोति सकलं विनयपिटकम्। वुत्तोति पाळितो च अत्थतो च बुद्धेन भगवता वुत्तो। न हि भगवता अब्याकतं नाम तन्तिपदं अत्थि, तत्थ तत्थ भगवता पवत्तितपकिण्णकदेसनायेव हि अट्ठकथा। तथेव ञातोति यथेव बुद्धेन वुत्तो, तथेव एकपदम्पि एकक्खरम्पि अविनासेत्वा अधिप्पायञ्च अविकोपेत्वा ञातो विदितोति अत्थो। तेसं मतिमच्चजन्ताति तेसं बुद्धपुत्तानं मतिसङ्खातं थेरपरम्पराय उग्गहेत्वा आभतं अब्बोच्छिन्नं पाळिवण्णनावसेन चेव पाळिमुत्तकवसेन च पवत्तं सब्बं अट्ठकथाविनिच्छयं अपरिच्चजन्ता। अट्ठकथा अकंसूति महाअट्ठकथामहापच्चरिआदिका सीहळट्ठकथायो अकंसु। ‘‘अट्ठकथामकंसू’’तिपि पाठो, तत्थापि सोयेवत्थो।&lt;br&gt;&#xA;तस्माति यस्मा तेसं बुद्धपुत्तानं अधिप्पायं अविकोपेत्वा पुरे अट्ठकथा अकंसु, तस्मा। यं अट्ठकथासु वुत्तं, तं सब्बम्पि पमाणन्ति योजना। हीति निपातमत्तं हेतुअत्थस्स तस्माति इमिनायेव पकासितत्ता, अवधारणत्थो वा, पमाणमेवाति। यदि अट्ठकथासु वुत्तं सब्बम्पि पमाणं, एवं सति तत्थ पमादलेखापि पमाणं सियाति आह ‘‘वज्जयित्वान पमादलेख’’न्ति, अपरापरं लिखन्तेहि पमादेन सतिं अपच्चुपट्ठपेत्वा अञ्ञत्थ लिखितब्बं अञ्ञत्थ लिखनादिवसेन पवत्तिता पमादलेखा नाम, सा च समन्तपासादिकायं तत्थ तत्थ सयमेव आविभविस्सति। पुन यस्माति पदस्स सम्बन्धदस्सनवसेन अयं अत्थयोजना – यस्मा अट्ठकथासु वुत्तं इध इमस्मिं सासने सिक्खासु सगारवानं पण्डितानं पमाणमेव, यस्मा च अयं वण्णनापि भासन्तरपरिच्चागादिमत्तविसिट्ठताय अत्थतो अभिन्ना, ततो एव पमाणभूताव हेस्सति, तस्मा अनुसिक्खितब्बाति।&lt;br&gt;&#xA;ततोति ताहि अट्ठकथाहि। भासन्तरमेव हित्वाति सीहळभासंयेव अपनेत्वा। वित्थारमग्गञ्च समासयित्वाति पोराणट्ठकथासु यथाठाने वत्तब्बम्पि पदत्थविनिच्छयादिकं अतिवित्थिण्णेन वचनक्कमेन चेव वुत्तमेव अत्थनयं अप्पमत्तकविसेसेन पुनप्पुनं कथनेन च तत्थ तत्थ पपञ्चितं तादिसं वित्थारमग्गं पहाय सल्लहुकेन अत्थविञ्ञापकेन पदक्कमेन चेव वुत्तनयसदिसं वत्तब्बं अतिदिसित्वा च सङ्खेपनयेनेव वण्णयिस्सामाति अधिप्पायो। सारत्थदीपनियं पन विनयटीकायं ‘‘पोराणट्ठकथासु उपरि वुच्चमानम्पि आनेत्वा तत्थ तत्थ पपञ्चितं ञत्तिचतुत्थेन कम्मेन…पे॰… उपसम्पन्नोति भिक्खूति एत्थ अपलोकनादीनं चतुन्नम्पि कम्मानं वित्थारकथा विय तादिसं वित्थारमग्गं सङ्खिपित्वा’’ति वुत्तं, तं तन्तिक्कमं कञ्चि अवोक्कमित्वाति एत्थेव वत्तुं युत्तम्। अञ्ञत्थ पाळिया वत्तब्बं अञ्ञत्थ कथनञ्हि तन्तिक्कमं वोक्कमित्वा कथनं नाम। तथा हि वुत्तं ‘‘तथेव वण्णितुं युत्तरूपं हुत्वा अनुक्कमेन आगतं पाळिं परिच्चजित्वा संवण्णनतो सीहळट्ठकथासु अयुत्तट्ठाने वण्णितं यथाठानेयेव वण्णनतो च वुत्तं ‘तन्तिक्कमं कञ्चि अवोक्कमित्वा’’’ति। तस्मा यथावुत्तनयेनेव अत्थो गहेतब्बो। कथं पन वित्थारमग्गस्स सङ्खिपने विनिच्छयो न हीयतीति? आह ‘‘विनिच्छयं सब्बमसेसयित्वा’’ति। सङ्खिपन्तोपि पुनप्पुनं वचनादिमेव सङ्खिपन्तो, विनिच्छयं पन अट्ठकथासु सब्बासुपि वुत्तं सब्बम्पि असेसयित्वा, किञ्चिमत्तम्पि अपरिहापेत्वाति वुत्तं होति। तन्तिक्कमं कञ्चि अवोक्कमित्वाति कञ्चि पाळिक्कमं अनतिक्कमित्वा, अनुक्कमेनेव पाळिं वण्णयिस्सामाति अत्थो।&lt;br&gt;&#xA;सुत्तन्तिकानं वचनानमत्थन्ति वेरञ्जकण्डादीसु आगतानं झानकथादीनं सुत्तन्तवचनानं सीहळट्ठकथासु ‘‘सुत्तन्तिकानं भारो’’ति वत्वा अवण्णितब्बट्ठानं अत्थं तंतंसुत्तानुरूपं सब्बसो परिदीपयिस्सामाति अधिप्पायो। हेस्सतीति भविस्सति, करीयिस्सतीति वा अत्थो। एत्थ च पठमस्मिं अत्थविकप्पे ‘‘भासन्तरपरिच्चागादिकं चतुब्बिधं किच्चं निप्फादेत्वा सुत्तन्तिकानं वचनानमत्थं परिदीपयन्ती अयं वण्णना भविस्सती’’ति वण्णनावसेन समानकत्तुकता वेदितब्बा। पच्छिमस्मिं अत्थविकप्पे पन ‘‘हेट्ठा वुत्तभासन्तरपरिच्चागादिकं कत्वा सुत्तन्तिकानं वचनानमत्थं परिदीपयन्ती अयं वण्णना अम्हेहि करीयिस्सती’’ति एवं आचरियवसेन समानकत्तुकता वेदितब्बा।&lt;br&gt;&#xA;गन्थारम्भकथावण्णनानयो निट्ठितो।&lt;br&gt;&#xA;बाहिरनिदानकथा&lt;br&gt;&#xA;इदानि संवरविनयपहानविनयादीसु बहूसु विनयेसु अत्तना ‘‘तं वण्णयिस्सं विनय’’न्ति एवं संवण्णेतब्बभावेन पटिञ्ञातं विनयं दस्सेन्तो आह तत्थातिआदि। तत्थ तत्थाति यथावुत्तासु गाथासु। ताव-सद्दो पठमन्ति इमस्मिं अत्थे दट्ठब्बो, तेन पठमं विनयं ववत्थपेत्वा पच्छा तस्स वण्णनं करिस्सामाति दीपेति। ववत्थपेतब्बोति नियमेतब्बो। तेनेतं वुच्चतीति यस्मा ववत्थपेतब्बो, तेन हेतुना एतं विनयो नामातिआदिकं नियामकवचनं वुच्चतीति अत्थो। अस्साति विनयस्स। मातिकाति उद्देसो। सो हि निद्देसपदानं जननीठाने ठितत्ता माता वियाति ‘‘मातिका’’ति वुच्चति।&lt;br&gt;&#xA;इदानि संवण्णेतब्बमत्थं मातिकं पट्ठपेत्वा दस्सेन्तो आह वुत्तं येनातिआदि। इदं वुत्तं होति – एतं तेन समयेन बुद्धो भगवा वेरञ्जायं विहरतीतिआदिनिदानवचनपटिमण्डितं विनयपिटकं येन पुग्गलेन वुत्तं, यस्मिं काले वुत्तं, यस्मा कारणा वुत्तं, येन धारितं, येन च आभतं, येसु पतिट्ठितं, एतं यथावुत्तविधानं वत्वा ततो तेन समयेनातिआदिपाठस्स अत्थं अनेकप्पकारतो दस्सेन्तो विनयस्स अत्थवण्णनं करिस्सामीति।&lt;br&gt;&#xA;एत्थ च वुत्तं येन यदा यस्माति इदं वचनं तेन समयेन बुद्धो भगवातिआदिनिदानवचनमत्तं अपेक्खित्वा वत्तुकामोपि विसुं अवत्वा ‘‘निदानेन आदिकल्याणं, इदमवोचाति निगमनेन परियोसानकल्याण’’न्ति वचनतो निदाननिगमनानिपि सत्थुदेसनाय अनुविधानत्ता तदन्तोगधानेवाति निदानस्सापि विनयपाळियंयेव अन्तोगधत्ता वुत्तं येन यदा यस्माति इदम्पि विनयपिटकसम्बन्धंयेव कत्वा मातिकं ठपेति। मातिकाय हि एतन्ति वुत्तं विनयपिटकंयेव सामञ्ञतो सब्बत्थ सम्बन्धमुपगच्छति।&lt;br&gt;&#xA;इदानि पन तं विसुं नीहरित्वा दस्सेन्तो तत्थ वुत्तं येनातिआदिमाह। तत्थाति तेसु मातिकापदेसु। इदन्ति तेन समयेनातिआदिनिदानवचनम्। हि-सद्दो यस्माति अत्थो दट्ठब्बो, यस्मा बुद्धस्स भगवतो अत्तपच्चक्खवचनं न होति, तस्माति वुत्तं होति। अत्तपच्चक्खवचनं न होतीति अत्तना पच्चक्खं कत्वा वुत्तवचनं न होति। अथ वा अत्तनो पच्चक्खकाले धरमानकाले वुत्तवचनं न होति। तदुभयेनापि भगवतो वुत्तवचनं न होतीति अत्थो।&lt;/p&gt;</description>
    </item>
    <item>
      <title>०१ वेरञ्जकण्डवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_veranjakaNDavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_veranjakaNDavaNNanA/</guid>
      <description>&lt;p&gt;वेरञ्जकण्डवण्णना&lt;br&gt;&#xA;सेय्यथिदन्ति तं कतमं, तं कथन्ति वा अत्थो। अनियमनिद्देसवचनन्ति अत्तनो अत्थं सरूपेन नियमेत्वा निद्दिसतीति नियमनिद्देसो, न नियमनिद्देसो अनियमनिद्देसो। सोव वुच्चते अनेनाति वचनन्ति अनियमनिद्देसवचनम्। तस्साति तेनातिपदस्स। परिवितक्कोति ‘‘कतमेसानं खो बुद्धानं भगवन्तानं ब्रह्मचरियं न चिरट्ठितिकं अहोसी’’तिआदिना (पारा॰ १८) पवत्तो। पुब्बे वा पच्छा वाति तेनातिपदतो हेट्ठा वुत्तपाठे वा उपरि वक्खमानपाठे वाति अत्थो। अत्थतो सिद्धेनाति सामत्थियतो सिद्धेन। तत्रिदं मुखमत्तनिदस्सनन्ति तस्सा यथावुत्तयुत्तिया परिदीपने इदं उपायमत्तनिदस्सनम्। मुखं द्वारं उपायोति हि अत्थतो एकम्।&lt;br&gt;&#xA;समयसद्दो दिस्सतीति सम्बन्धो। अस्साति समयसद्दस्स समवायो अत्थोति सम्बन्धो। कालञ्च समयञ्च उपादायाति एत्थ कालो नाम उपसङ्कमनस्स युत्तकालो, समयो नाम सरीरबलादिकारणसमवायो, ते उपादाय पटिच्चाति अत्थो। खणोति ओकासो। बुद्धुप्पादादयो हि मग्गब्रह्मचरियस्स ओकासो। सो एव समयो। तेनेव ‘‘एकोवा’’ति वुत्तम्। महासमयोति महासमूहो। पवनस्मिन्ति वनसण्डे। समयोपि खो ते भद्दालीति एत्थ समयोति सिक्खापदाविलङ्घनस्स हेतु, को सो? अत्तनो विप्पटिपत्तिया भगवतो जाननं, सो समयसङ्खातो हेतु तस्सा अप्पटिविद्धोति अत्थो। भगवातिआदि तस्स पटिविज्झनाकारदस्सनम्। उग्गहमानोति किञ्चि किञ्चि उग्गहेतुं समत्थताय उग्गहमानो, सुमनपरिब्बाजकस्सेवेतं नामम्। समयं दिट्ठिं पवदन्ति एत्थाति समयप्पवादको, मल्लिकाय आरामो। स्वेव तिन्दुकाचीरसङ्खाताय तिम्बरुरुक्खपन्तिया परिक्खित्तत्ता ‘‘तिन्दुकाचीर’’न्ति च, एकाव निवासा साला एत्थाति ‘‘एकसालको’’ति च वुच्चति। अत्थाभिसमयाति यथावुत्तस्स दिट्ठधम्मिकसम्परायिकस्स अत्थस्स हितस्स पटिलाभतो। मानाभिसमयाति मानप्पहाना। पीळनट्ठोति पीळनं तंसमङ्गिनो हिंसनं, अविप्फारिकताकरणं, पीळनमेव अत्थो पीळनट्ठो । सन्तापोति दुक्खदुक्खतादिवसेन सन्तापनम्। विपरिणामोति जराय मरणेन चाति द्विधा विपरिणामेतब्बता अभिसमेतब्बो पटिविज्झितब्बोति अभिसमयो, सोव अभिसमयट्ठो, पीळनादीनि।&lt;br&gt;&#xA;एत्थ च उपसग्गानं जोतकमत्तत्ता समयसद्दस्स अत्थुद्धारेपि सउपसग्गो अभिसमयसद्दो उद्धटो। तत्थ सङ्गमवसेन पच्चयानं फलुप्पादनं पटि अयनं एकतो पवत्ति एत्थाति समयो, समवायो। विवट्टूपनिस्सयसङ्गमे सति एन्ति एत्थ सत्ता पवत्तन्तीति समयो, खणो। समेति एत्थ सङ्खतधम्मो, सयं वा एति आगच्छति विगच्छति चाति समयो, कालो। समेन्ति अवयवा एतस्मिं, सयं वा तेसूति समयो, समूहो। पच्चयन्तरसङ्गमे एति आगच्छति एतस्मा फलन्ति समयो, हेतु। सञ्ञावसेन विपल्लासतो धम्मेसु एति अभिनिविसतीति समयो, दिट्ठि। समीपं अयनं उपगमनं समयो, पटिलाभो। सम्मदेव सहितानं वाचानं अयनं विगमोति समयो, पहानम्। सम्मदेव, सहितानं वा सच्चानं अयनं जाननन्ति समयो, पटिवेधो। एवं तस्मिं तस्मिं अत्थे समयसद्दस्स पवत्ति वेदितब्बा।&lt;br&gt;&#xA;एत्थ च समयसद्दस्स सामञ्ञेन अनेकत्थता वुत्ता। न हि एकस्मिं अत्थविसेसे वत्तमानो सद्दो तदञ्ञेपि वत्तति। तस्मा अत्था विय तंतंवाचका समयसद्दापि भिन्ना एवाति गहेतब्बा। एवं सब्बत्थ अत्थुद्धारेसु।&lt;br&gt;&#xA;तत्थ तथाति तेसु सुत्ताभिधम्मेसु उपयोगभुम्मवचनेहि। इधाति विनये, अञ्ञथाति करणवचनेन। अच्चन्तमेवाति निरन्तरमेव। भावो नाम किरिया, किरियाय किरियन्तरूपलक्खणं भावेनभावलक्खणं, यथा उदये सति चन्दे जातो राजपुत्तोति। अधिकरणञ्हीतिआदि अभिधम्मे समयसद्दो कालसमूहखणसमवायहेतुसङ्खातेसु पञ्चसु अत्थेसु वत्तति, न विनये विय काले एव, तेसु च कालसमूहत्था द्वे तत्थ वुत्तानं फस्सादिधम्मानं अधिकरणभावेन निद्दिसितुं युत्ता। खणसमवायहेतुअत्था पन तयोपि अत्तनो भावेन फस्सादीनं भावस्स उपलक्खणभावेन निद्दिसितुं युत्ताति विभावनमुखेन यथावुत्तमत्थं समत्थेतुं वुत्तम्। तत्थ यस्मिञ्हि काले, धम्मसमूहे वा समये अधिकरणभूते कुसलं उप्पन्नं, तस्मिञ्ञेव काले, धम्मसमूहे वा समये फस्सादयो होन्तीति एवं अधिकरणत्थयोजना, यस्मिं पन खणे, समवाये हेतुम्हि वा समये सति विज्जमाने कुसलं उप्पन्नं, तस्मिञ्ञेव खणादिम्हि समयेपि विज्जमाने फस्सादयो होन्तीति भावेनभावलक्खणत्थयोजना च वेदितब्बा।&lt;br&gt;&#xA;होति चेत्थाति एत्थ यथावुत्तअत्थविसये सङ्गहगाथा होति। अञ्ञत्राति सुत्ताभिधम्मेसु। अभिलापमत्तभेदोति देसनाविलासतो सद्दमत्तेनेव भेदो, न अत्थतो।&lt;br&gt;&#xA;अविसेसेनाति सामञ्ञेन। इरियापथोतिआदीसु इरियाय सब्बद्वारिककिरियाय पथो पवत्तनट्ठानं तब्बिनिमुत्तकम्मस्स अभावाति ठानादयो इरियापथो, सोव विहारो। ब्रह्मभूता सेट्ठभूता परहितचित्तादिवसप्पवत्तितो मेत्तादयो ब्रह्मविहारो नाम। तदवसेसा पन महग्गता सब्बनीवरणविगमनादिसिद्धेन जोतनादिअत्थेन दिब्बविहारो नाम। ब्रह्मविहारभावेन विसुं गहितत्ता मेत्तादयो इध असङ्गहिता। अरियानमेव विहारोति फलसमापत्तियो अरियविहारो नाम।&lt;br&gt;&#xA;रुक्खादिमूलेयेव मूलसद्दस्स निरुळ्हभावं दस्सेतुं अपरेन मूलसद्देन विसेसेत्वा ‘‘मूलमूले’’ति वुत्तं, यथा दुक्खदुक्खन्ति (विभ॰ अट्ठ॰ १९०)। लोभादीनं दोसमूलादिचित्तासाधारणत्ता ‘‘असाधारणहेतुम्ही’’ति वुत्तम्।&lt;br&gt;&#xA;तत्थ सियाति तत्थ वेरञ्जायन्तिआदीसु पदेसु कस्सचि चोदना सियाति अत्थो। उभयथा निदानकित्तनस्स पन किं पयोजनन्ति? आह गोचरगामनिदस्सनत्थन्तिआदि। तत्थ अस्साति भगवतो।&lt;br&gt;&#xA;किलमोव किलमथो, अत्तनो अत्तभावस्स किलमथो अत्तकिलमथो, तस्स अनु अनु योगो पुनप्पुनं पवत्तनं अत्तकिलमथानुयोगो। वत्थुकामारम्मणे सुखे सम्पयोगवसेन लीना युत्ता, कामतण्हा , तंसहचरिते कामे सुखे वा आरम्मणभूते अल्लीना पवत्ततीति कामसुखल्लिका तण्हा, तस्सा कामसुखल्लिकाय अनु अनु योगो कामसुखल्लिकानुयोगो। लोके संवड्ढभावन्ति आमिसोपभोगेन संवड्ढितभावम्। उप्पज्जमानो बहुजनहितादिअत्थायेव उप्पज्जतीति योजना।&lt;br&gt;&#xA;दिट्ठिसीलसामञ्ञेन संहतत्ता सङ्घोति इममत्थं विभावेन्तो आह दिट्ठीतिआदि। एत्थ च ‘‘यायं दिट्ठि अरिया निय्यानिका निय्याति तक्करस्स सम्मा दुक्खक्खयाय, तथारूपाय दिट्ठिया दिट्ठिसामञ्ञगतो विहरती’’ति (दी॰ नि॰ ३.३२४, ३५६; म॰ नि॰ १.४९२; ३.५४; अ॰ नि॰ ६.१२; परि॰ २७४) एवं वुत्ताय दिट्ठिया। ‘‘यानि तानि सीलानि अखण्डानि…पे॰… समाधिसंवत्तनिकानि, तथारूपेसु सीलेसु सीलसामञ्ञगतो विहरती’’ति (दी॰ नि॰ ३.३२४, ३५६; म॰ नि॰ १.४९२; ३.५४; अ॰ नि॰ ६.१२; परि॰ २७४) एवं वुत्तानञ्च सीलानं सामञ्ञसङ्खातेन सङ्घातो सङ्घटितो समणगणो, तेनाति अत्थो। ‘‘दिट्ठिसीलसामञ्ञसङ्घातसङ्घातेना’’ति वा पाठेनेत्थ भवितब्बं, तस्स दिट्ठिसीलसामञ्ञभूतेन संहननेन सङ्घातो समणगणो, तेनाति अत्थो। एवञ्हि पाठे सद्दतो अत्थो युत्ततरो होति। अस्साति महतो भिक्खुसङ्घस्स।&lt;br&gt;&#xA;ब्रह्मं अणतीति एत्थ ब्रह्म-सद्देन वेदो वुच्चति, सो मन्तब्रह्मकप्पवसेन तिविधो। तत्थ इरुवेदादयो तयो वेदा मन्ता, ते च पधाना, इतरे पन सन्निस्सिता, तेन पधानस्सेव गहणम्। मन्ते सज्झायतीति इरुवेदादिके मन्तसत्थे सज्झायतीति अत्थो। इरुवेदादयो हि गुत्तभासितब्बताय ‘‘मन्ता’’ति वुच्चन्ति। ‘‘बाहितपापत्ता ब्राह्मणो, समितपापत्ता समणो’’ति यथावुत्तमत्थद्वयं उदाहरणद्वयेन विभावेतुं वुत्तञ्हेतन्तिआदि वुत्तम्। ‘‘समितत्ता हि पापानं ‘समणो’ति पवुच्चती’’ति हि इदं वचनं गहेत्वा ‘‘समितपापत्ता ‘समणो’ति वुच्चती’’ति वुत्तं, बाहितपापोति इदं पन अञ्ञस्मिं गाथाबन्धे वुत्तवचनम्। यथाभुच्चगुणाधिगतन्ति यथाभूतगुणाधिगतम्। सकिञ्चनोति सदोसो।&lt;br&gt;&#xA;गोत्तवसेनाति एत्थ गं तायतीति गोत्तं, गो-सद्देन चेत्थ अभिधानं बुद्धि च वुच्चति। केनचि पारिजुञ्ञेनाति ञातिपारिजुञ्ञादिना केनचि पारिजुञ्ञेन , परिहानियाति अत्थो। ततो परन्ति वेरञ्जायन्तिआदिवचनम्। इत्थम्भूताख्यानत्थे उपयोगवचनन्ति इत्थं इमं पकारं भूतो आपन्नोति इत्थम्भूतो, तस्स आख्यानं इत्थम्भूताख्यानं, सोयेवत्थो इत्थम्भूताख्यानत्थो। अथ वा ‘‘इत्थं एवंपकारो भूतो जातो’’ति एवं कथनत्थो इत्थम्भूताख्यानत्थो, तस्मिं उपयोगवचनन्ति अत्थो। एत्थ च अब्भुग्गतोति एत्थ अभि-सद्दो इत्थम्भूताख्यानत्थजोतको अभिभवित्वा उग्गमनप्पकारस्स दीपनतो, तेन योगतो तं खो पन भवन्तं गोतमन्ति इदं उपयोगवचनं सामिअत्थेपि समाने इत्थम्भूताख्यानदीपनतो ‘‘इत्थम्भूताख्यानत्थे’’ति वुत्तं, तेनेवाह ‘‘तस्स खो पन भोतो गोतमस्साति अत्थो’’ति।&lt;br&gt;&#xA;इदं वुत्तं होति – यथा साधु देवदत्तो मातरमभीति एत्थ अभिसद्दयोगतो इत्थम्भूताख्याने उपयोगवचनं कतं, एवमिधापि तं खो पन भवन्तं गोतमं अभि एवं कल्याणो कित्तिसद्दो उग्गतोति अभिसद्दयोगतो इत्थम्भूताख्याने उपयोगवचनन्ति। साधु देवदत्तो मातरमभीति एत्थ हि ‘‘देवदत्तो मातरमभि मातरि विसये मातुया वा साधू’’ति एवं अधिकरणत्थे वा सामिअत्थे वा भुम्मवचनस्स सामिवचनस्स वा पसङ्गे इत्थम्भूताख्यानत्थजोतकेन अभिसद्देन योगे उपयोगवचनं कतं, यथा चेत्थ देवदत्तो मातुविसये मातुसम्बन्धी वा सो वुत्तप्पकारप्पत्तोति अयमत्थो विञ्ञायति, एवमिधापि भोतो गोतमस्स सम्बन्धी कित्तिसद्दो अब्भुग्गतो अभिभवित्वा उग्गमनपकारप्पत्तोति अयमत्थो विञ्ञायति। तत्थ हि देवदत्तग्गहणं विय इध कित्तिसद्दग्गहणं, तत्थ मातरन्ति वचनं विय इध तं खो पन भवन्तं गोतमन्ति वचनं, तत्थ साधुसद्दग्गहणं विय इध उग्गतसद्दग्गहणं वेदितब्बम्। कित्तिसद्दोति कित्तिभूतो सद्दो, न केवलोति दस्सनत्थं विसेसितन्ति आह ‘‘कित्ति एवा’’ति। ततो कित्तीति थुति, तस्सा पकासको सद्दो कित्तिसद्दोति दस्सेतुं ‘‘थुतिघोसो वा’’ति वुत्तम्।&lt;br&gt;&#xA;सो भगवाति एत्थ सोति पसिद्धियं, यो सो समत्तिंस पारमियो पूरेत्वा सब्बकिलेसे भञ्जित्वा दससहस्सिलोकधातुं कम्पेन्तो अनुत्तरं सम्मासम्बोधिं अभिसम्बुद्धो, सो लोके अतिपाकटोति ‘‘सो भगवा’’ति वुत्तम्। भगवाति च इदं सत्थु नामकित्तनं, न गुणकित्तनम्। परतो पन भगवाति गुणकित्तनमेव। इमिना च इमिना चाति एतेन अरहन्तिआदिपदानं पच्चेकं अनेकगुणगणं पटिच्च पवत्तभावं दस्सेति।&lt;br&gt;&#xA;सुविदूरविदूरेति द्वीहि सद्देहि अतिविय दूरेति दस्सेति, सुविदूरता एव हि विदूरता। सवासनानं किलेसानं विद्धंसितत्ताति इमिना पच्चेकबुद्धादीहि असाधारणं भगवतो अरहत्तन्ति दस्सेति तेसं वासनाय अप्पहीनत्ता, वासना च नाम निक्किलेसस्सापि सकलञेय्यानवबोधादिद्वारत्तयप्पयोगविगुणताहेतुभूतो किलेसनिहितो आकारो चिरनिगळितपादानं निगळमोक्खेपि सङ्कुचिततागमनहेतुको निगळनिहितो आकारो विय। याय पिलिन्दवच्छादीनं वसलवोहारादिविगुणता होति, अयं वासनाति गहेतब्बा। आरकाति एत्थ आकारस्स रस्सत्तं क-कारस्स च ह-कारं सानुस्सरं कत्वा निरुत्तिनयेन ‘‘अरह’’न्ति पदसिद्धि वेदितब्बा। एवं उपरिपि यथारहं निरुत्तिनयेन पदसिद्धि वेदितब्बा। यञ्चेतं संसारचक्कन्ति सम्बन्धो। पुञ्ञादीति आदि-सद्देन अपुञ्ञाभिसङ्खारआनेञ्जाभिसङ्खारे सङ्गण्हाति। आसवा एव अविज्जादीनं कारणत्ता समुदयोति आह ‘‘आसवसमुदयमयेना’’ति। ‘‘आसवसमुदया अविज्जासमुदयो’’ति (म॰ नि॰ १.१०३) हि वुत्तम्। विपाककटत्तारूपप्पभेदो तिभवो एव रथो, तस्मिं तिभवरथे। संसारचक्कन्ति यथावुत्तकिलेसकम्मविपाकसमुदयो।&lt;br&gt;&#xA;‘‘खन्धानञ्च पटिपाटि, धातुआयतनान च।&lt;br&gt;&#xA;अब्बोच्छिन्नं वत्तमाना, ‘संसारो’ति पवुच्चती’’ति॥ (विसुद्धि॰ २.६१८; दी॰ नि॰ अट्ठ॰ २.९५ अपसादनावण्णना; सं॰ नि॰ अट्ठ॰ २.२.६०; अ॰ नि॰ अट्ठ॰ २.४.१९९; ध॰ स॰ अट्ठ॰ निदानकथा; विभ॰ अट्ठ॰ २२६ सङ्खारपदनिद्देस; सु॰ नि॰ अट्ठ॰ २.५२३; उदा॰ अट्ठ॰ ३९; इतिवु॰ अट्ठ॰ १४, ५८; थेरगा॰ अट्ठ॰ १.६७, ९९; बु॰ वं॰ अट्ठ॰ ५८; पटि॰ म॰ अट्ठ॰ २.१.११७; चूळनि॰ अट्ठ॰ ६) –&lt;br&gt;&#xA;एवं वुत्तो संसारोव चक्कं विय परिब्भमनतो चक्कं, तस्स चक्कस्स सब्बे अरा हताति सम्बन्धो। अनेनाति भगवता। बोधीति ञाणं, तं एत्थ मण्डं पसन्नं जातन्ति बोधिमण्डो। कम्मक्खयकरं ञाणफरसुन्ति अरहत्तमग्गञाणं वुत्तं, तं छिन्दितब्बं अभिसङ्खारसङ्खातं कम्मं परिच्छिन्दतीति दस्सेतुं कम्मक्खयकरविसेसनविसिट्ठं वुत्तन्ति वेदितब्बम्।&lt;br&gt;&#xA;एवं कतिपयङ्गेहि संसारचक्कं तदवसेसङ्गेहि फलभूतनामरूपधम्मेहि तिभवरथञ्च तस्मिं रथे योजितसंसारचक्कारानं हननप्पकारञ्च दस्सेत्वा इदानि सब्बेहिपि द्वादसहि पटिच्चसमुप्पादङ्गेहि रथविरहितमेव केवलं संसारचक्कं, तस्स अरघातनप्पकारभेदञ्च दस्सेतुं अथवातिआदि वुत्तम्। तत्थ अनमतग्गन्ति अनु अनु अमतग्गं, सब्बथा अनुगच्छन्तेहिपि अविञ्ञातकोटिकन्ति अत्थो। अविज्जामूलकत्ता जरामरणपरियोसानत्ताति इदं सङ्खारादीनं दसन्नं अरभावेन एकत्तं समारोपेत्वाति वुत्तम्। न हि तेसं पच्चेकं अविज्जामूलकता जरामरणपरियोसानता च अत्थि तथा पटिच्चसमुप्पादपाळियं अवुत्तत्ता। अथ वा तेसम्पि यथारहं अत्थतो अविज्जामूलकत्तं, अत्तनो अत्तनो लक्खणभूतखणिकजरामरणवसेन तप्परियोसानतञ्च सन्धायेतं वुत्तन्ति वेदितब्बम्। एवञ्च तेसं पच्चेकं अरभावो सिद्धो होति।&lt;br&gt;&#xA;एवं सब्बाकारं संसारचक्कमेव दस्सेत्वा इदानि येन ञाणेन इमस्स संसारचक्कस्स अरानं छेदो भगवतो सिद्धो, तस्स धम्मट्ठितिञाणस्स ‘‘पच्चयपरिग्गहे पञ्ञा धम्मट्ठितिञाण’’न्ति (पटि॰ म॰ ४; १.४५) मातिका वुत्तत्ता भवचक्कावयवेसु अविज्जादीसु पच्चयपच्चयुप्पन्नत्ता परिग्गहवसेन पवत्तिआकारं दस्सेत्वा परतो तस्स अत्थस्स निगमनवसेन वुत्तेन एवमयं अविज्जाहेतूतिआदिकेन पटिसम्भिदापाळिसहितेन (पटि॰ म॰ १.४५) पाठेन सरूपतो धम्मट्ठितिञाणं, तस्स च तेसुयेव अविज्जादीसु चतुसङ्खेपादिवसेन पवत्तिविभागञ्च दस्सेत्वा ततो परं इति भगवातिआदिपाठेन भगवतो तेन धम्मट्ठितिञाणेन पटिच्चसमुप्पादस्स सब्बाकारतो पटिविद्धभावं दस्सेत्वा पुन इमिना धम्मट्ठितिञाणेनातिआदिना भगवतो तेन ञाणेन संसारचक्कारानं विद्धंसितभावं दस्सेतुं तत्थ दुक्खादीसु अञ्ञाणं अविज्जातिआदि वुत्तम्। तत्थ तिण्णं आयतनानन्ति चक्खुसोतमनायतनानं तिण्णम्। एस नयो तिण्णं फस्सानन्तिआदीसुपि। रूपतण्हादिवसेन छ तण्हाकाया एव वेदितब्बा।&lt;br&gt;&#xA;सग्गसम्पत्तिन्ति कामसुगतीसु सम्पत्तिम्। तथेवाति कामुपादानपच्चया एव। ब्रह्मलोकसम्पत्तिन्ति रूपीब्रह्मलोकसम्पत्तिम्। तेभूमकधम्मविसयस्स सब्बस्सापि रागस्स किलेसकामभावतो भवरागोपि कामुपादानमेवाति आह ‘‘कामुपादानपच्चयायेव मेत्तं भावेती’’ति। सेसुपादानमूलिकासुपीति दिट्ठुपादानसीलब्बतुपादानअत्तवादुपादानमूलिकासुपि योजनासु। तत्रायं योजनानयो – इधेकच्चो ‘‘नत्थि परलोको उच्छिज्जति अत्ता’’ति (दी॰ नि॰ १.८५-८६ अत्थतो समानं) दिट्ठिं गण्हाति, सो दिट्ठुपादानपच्चया कायेन दुच्चरितं चरतीतिआदिना, अपरो ‘‘असुकस्मिं भवे अत्ता उच्छिज्जती’’ति दिट्ठिं गहेत्वा कामरूपारूपभवूपपत्तिया तं तं कुसलं करोतीतिआदिना च दिट्ठुपादानमूलिका योजना, इमिनाव नयेन अत्तवादुपादानमूलिका योजना वेदितब्बा। अपरो ‘‘सीलेन सुद्धि वतेन सुद्धी’’ति असुद्धिमग्गं ‘‘सुद्धिमग्गो’’ति परामसन्तो सीलब्बतुपादानपच्चया कायेन दुच्चरितं चरतीतिआदिना सब्बभवेसु सीलब्बतुपादानमूलिका योजना वेदितब्बा।&lt;br&gt;&#xA;इदानि यस्स संसारचक्कारानं घातनसमत्थस्स धम्मट्ठितिञाणस्स अविज्जादिपच्चयपअग्गहाकारं दस्सेतुं कामभवे च अविज्जा कामभवे सङ्खारानं पच्चयो होतीतिआदिना अविज्जादीनं पच्चयपच्चयुप्पन्नभावो दस्सितो, तमेव ञाणं अविज्जादीसु पवत्तिआकारेन सद्धिं पटिसम्भिदामग्गपाळिं आनेत्वा निगमनवसेन दस्सेन्तो एवमयन्तिआदिमाह। विसुद्धिमग्गटीकायं पन ‘‘इदानि य्वायं संसारचक्कं दस्सेन्तेन कामभवे अविज्जा कामभवे सङ्खारानं पच्चयो होतीतिआदिना अविज्जादीनं पच्चयभावो सङ्खारादीनं पच्चयुप्पन्नभावो दस्सितो, तमेव पटिसम्भिदामग्गपाळिं आनेत्वा निगमनवसेन दस्सेन्तो एवमयन्तिआदिमाहा’’ति वुत्तम्। सारत्थदीपनिया विनयटीकायपि अयमेव पाठो लिखितो। तत्थ च कामभवे च अविज्जातिआदिना अविज्जादीनं पच्चयपच्चयुप्पन्नभावो संसारचक्कं दस्सेन्तेन वुत्तो न होति तस्स च अविज्जा नाभि, मूलत्तातिआदिना पुब्बेव दस्सितत्ता उपरि चक्करूपतो पयोगत्तेन उपसंहाराभावा च। ‘‘अपि च तमेव पच्चयपच्चयुप्पन्नभावं निगमनवसेन दस्सेन्तो’’ति च वुत्तं, न चेत्थ पच्चयपच्चयुप्पन्नभावो निगमनवसेन पधानत्तेन दस्सितो, अथ खो पच्चयपरिग्गहवसप्पवत्तं धम्मट्ठितिञाणमेव यथावुत्तपच्चयपरिग्गहाकारस्स निगमनवसेन दस्सितम्। तथा हि ‘‘एवमयं अविज्जा हेतु, सङ्खारा हेतुसमुप्पन्ना, उभोपेते धम्मा हेतुसमुप्पन्नाति पच्चयपरिग्गहे पञ्ञा धम्मट्ठितिञाणम्। अतीतम्पि अद्धानम्। अनागतम्पि अद्धानं अविज्जा हेतु…पे॰… धम्मट्ठितिञाण’’न्ति (पटि॰ म॰ १.४६) धम्मट्ठितिञाणमेव पधानत्तेन दस्सितम्। ‘‘अविज्जा हेतु, सङ्खारा हेतुसमुप्पन्ना’’तिआदि पन पच्चयपरिग्गहे पञ्ञा धम्मट्ठितिञाणन्ति (पटि॰ म॰ मातिका ४; १.४५) वुच्चमानत्ता तस्स पच्चयपरिग्गहाकारपरिदीपनत्थं विसयत्तेन वुत्तं, न पधानत्तेन।&lt;br&gt;&#xA;अयञ्हेत्थ अत्थो – एवन्ति अनन्तरे वुत्तनयेन अयं अविज्जा सङ्खारानं हेतु, सङ्खारा च तेन हेतुना समुप्पन्ना। उभोपेतेति यस्मा अयं अविज्जा परपरिकप्पितपकतिइस्सरादि विय अहेतुका निच्चा धुवा न होति, अथ खो ‘‘आसवसमुदया अविज्जासमुदयो’’ति (म॰ नि॰ १.१०३) वचनतो सयम्पि सहेतुका सङ्खता अनिच्चायेव होति, तस्मा उभोपेते अविज्जासङ्खारा हेतुसमुप्पन्नायेव। इतीति एवं यथावुत्तनयेन पच्चयपरिग्गण्हने या पञ्ञा, तं धम्मानं ठितिसङ्खाते कारणे याथावतो पवत्तत्ता धम्मट्ठितिञाणं नामाति।&lt;br&gt;&#xA;एत्थ हि ञाणस्स विसयविभावनवसेनेव अविज्जादीनं पच्चयादिभावो वुत्तो, न पधानत्तेन, ञाणमेव पनेत्थ पधानतो वुत्तं, तस्मा एतस्स ञाणस्स पच्चयपरिग्गहाकारदस्सनत्थमेव हेट्ठापि कामभवे च अविज्जातिआदिना अविज्जादीनं पच्चयादिभावो वुत्तो, इधापि निगमनवसेन उपसंहटो, न भवचक्कदस्सनत्थन्ति अयमेत्थ अत्तनो मति।&lt;br&gt;&#xA;तत्थ च पच्चयुप्पन्नधम्मेसु अदिट्ठेसु हेतूनं पच्चयभावोपि न सक्का दट्ठुन्ति ‘‘सङ्खारा हेतुसमुप्पन्ना’’ति पच्चयपरिग्गहञाणनिद्देसे (पटि॰ म॰ १.४५) पच्चयुप्पन्नधम्मानम्पि गहणं कतन्ति वेदितब्बम्। एतेन नयेनाति अविज्जायं वुत्तनयेन सङ्खारा हेतु, विञ्ञाणं हेतुसमुप्पन्नन्तिआदिना सब्बानि जातिपरियोसानानि पदानि वित्थारेतब्बानि।&lt;br&gt;&#xA;एवं पटिसम्भिदामग्गपाळिया धम्मट्ठितिञाणस्स अविज्जादीसु पवत्तिआकारं दस्सेत्वा इदानि तस्स तेसु पच्चयेसु अञ्ञेहिपि आकारेहि पवत्तिआकारं दस्सेतुं तत्थातिआदि वुत्तम्। तत्थ तत्थाति तेसु पटिच्चसमुप्पादङ्गेसु। सङ्खिप्पन्ति एत्थ अविज्जादयो हेतुसामञ्ञेन फलसामञ्ञेन वाति सङ्खेपो, सङ्गहो, कोट्ठासो रासीति अत्थो। सो पन जातितो दुविधोपि कालभेदवसेन चतुब्बिधो जातो। पच्चुप्पन्नो अद्धाति अनुवत्तति। तण्हुपादानभवा गहिता किलेसकम्मसामञ्ञतो तदविनाभावतो च। अविज्जादिकिलेसवट्टम्पि विपाकधम्मधम्मतासरिक्खताय इध कम्मवट्टमेवाति आह इमे पञ्च धम्मातिआदि। विपाका धम्मातिआदीसु कम्मजअरूपक्खन्धानमेव विपाकसद्दवचनीयत्तेपि नामरूपादिपदेसु रूपमिस्सम्पि फलपञ्चकं अरूपप्पधानताय च तब्बहुलताय च ‘‘विपाकवट्ट’’न्ति वुत्तम्। विपाकप्पधानं वट्टं, विपाकबहुलं वा वट्टन्ति अत्थो। कम्मजपरियायो वा एत्थ विपाक-सद्दो दट्ठब्बो। जातिजरामरणापदेसेनाति परमत्थधम्मविनिमुत्तजातिजरामरणं नाम नत्थीति तदपदेसेन तेसं कथनेन तंमुखेनाति अत्थो। आकिरीयन्ति पकासीयन्तीति आकारा, अविज्जादिसरूपा, ततो पच्चयाकारतोति अत्थो। एको सन्धीति अविच्छेदप्पवत्तिहेतुभूतो हेतुफलसन्धि, दुतियो फलहेतुसन्धि, ततियो हेतुफलसन्धीति दट्ठब्बम्।&lt;br&gt;&#xA;एवं धम्मट्ठितिञाणस्स अविज्जादीसु अनेकेहि पकारेहि पवत्तिआकारं दस्सेत्वा इदानि तेहि, अवुत्तेहि च सब्बेहि आकारेहि भगवतो पटिच्चसमुप्पादस्स पटिविद्धभावं, तस्स च ञाणस्स धम्मट्ठितिञाणसद्दप्पवत्तिनिमित्ततं पटिसम्भिदापाळिनयेन दस्सेतुं उपसंहारवसेन इति भगवातिआदि वुत्तम्। तत्थ इतीति वुत्तप्पकारपरामसनं, तेनाह चतुसङ्खेपन्तिआदि। सब्बाकारतोति इध कामभवे च अविज्जा कामभवे सङ्खारानं पच्चयोतिआदिना इध वुत्तेहि च अवुत्तेहि च पटिच्चसमुप्पादविभङ्गादीसु (विभ॰ २२५ आदयो) आगतेहि सब्बेहि पकारेहि पटिविज्झति। तन्ति येन ञाणेन भगवा एवं जानाति, तं ञाणम्। ञातट्ठेनाति जाननट्ठेन। पजाननट्ठेनाति पटिविज्झनट्ठेन।&lt;br&gt;&#xA;इदानि यमिदं धम्मट्ठितिञाणं पच्चयपरिग्गहाकारभेदेहि सद्धिं पपञ्चतो दस्सितं, तस्मिं अरघाते एतस्स उपयोगितं दस्सेतुं इमिना धम्मट्ठितिञाणेनातिआदि वुत्तम्। तत्थ धम्मट्ठितिञाणेन अरे हनीति सम्बन्धो। कथन्ति? आह ‘‘ते धम्मे’’तिआदि। ते अविज्जादिके धम्मे महावजिरञाणावुधेन तेन धम्मट्ठितिञाणेन यथाभूतं ञत्वा तेन बलवविपस्सनावुधेन निब्बिन्दन्तो अरियमग्गावुधेन विरज्जन्तो विमुच्चन्तो अरे हनीति योजना। अरियमग्गञाणम्पि हि किच्चतो समुदयसच्चादिबोधतो ‘‘धम्मट्ठितिञाण’’न्ति वुच्चति।&lt;br&gt;&#xA;एकेकं धम्मक्खन्धं एकेकविहारेन पूजेमीति धम्मक्खन्धं आरब्भ पवत्तापि विहारकरणपूजा भगवति पेमेनेव पवत्तत्ता सधातुकादिचेतियपटिमण्डितत्ता च भगवतोव पूजाति आह भगवन्तं उद्दिस्सातिआदि। किलेसारीन सो मुनीति एत्थ निग्गहीतलोपो, किलेसारीनं हतत्ताति अत्थो। पच्चयादीन चारहोति एत्थापि निग्गहीतलोपो दट्ठब्बो।&lt;br&gt;&#xA;सम्मासम्बुद्धोति एत्थ सं-सद्दो सयन्ति अत्थे पवत्ततीति आह ‘‘साम’’न्ति, अपरनेय्यो हुत्वाति अत्थो। सब्बधम्मानन्ति इदं कस्सचि विसयविसेसस्स अग्गहितत्ता सिद्धम्। पदेसग्गहणे हि असति गहेतब्बस्स निप्पदेसताव विञ्ञायति, यथा दिक्खितो न ददातीति। एवञ्च कत्वा अत्थविसेसानपेक्खा कत्तरियेव बुद्ध-सद्दसिद्धि वेदितब्बा कम्मवचनिच्छाय अभावतो। ‘‘सम्मा सामं बुद्धत्ता सम्मासम्बुद्धो’’ति एत्तकमेव हि इध सद्दतो लब्भति। सब्बधम्मानन्ति इदं पन अत्थतो लब्भमानं गहेत्वा वुत्तं, न हि बुज्झनकिरिया अविसया युज्जति। अभिञ्ञेय्येति लक्खणादितो अनिच्चादितो च अभिविसिट्ठेन लोकियलोकुत्तरञाणेन जानितब्बे चतुसच्चधम्मे। परिञ्ञेय्येति अनिच्चादिवसेन परिच्छिन्दित्वा जानितब्बं दुक्खं अरियसच्चमाह। पहातब्बेति समुदयसच्चम्। सच्छिकातब्बेति निरोधसच्चम्। बहुवचननिद्देसो पनेत्थ सोपादिसेसादिकं परियायसिद्धं भेदं अपेक्खित्वा कतो।&lt;br&gt;&#xA;अभिञ्ञेय्यन्ति गाथाय पहातब्बभावेतब्बानं समुदयमग्गसच्चानं हेतुधम्मानं गहणेनेव तप्फलानं दुक्खसच्चनिरोधसच्चानम्पि सिद्धितो परिञ्ञातब्बञ्च परिञ्ञातं सच्छिकातब्बञ्च सच्छिकतन्ति इदम्पेत्थ सङ्गहितमेवाति दट्ठब्बं, तेनाह ‘‘तस्मा बुद्धोस्मी’’ति। यस्मा चत्तारिपि सच्चानि मया बुद्धानि, तस्मा सब्बम्पि ञेय्यं बुद्धोस्मि, अब्भञ्ञासिन्ति अत्थो।&lt;br&gt;&#xA;विचित्तविसयपत्थनाकारप्पवत्तिया तण्हा दुक्खविचित्तताय पधानकारणन्ति आह ‘‘मूलकारणभावेना’’ति। उभिन्नन्ति चक्खुस्स तंसमुदयस्स च। अप्पवत्तीति अप्पवत्तिनिमित्तं, न अभावमत्तम्। तस्स अवत्थुत्ता सप्पच्चयत्तादिअनेकभेदा सब्बसङ्गहिता। निरोधप्पजाननाति सच्छिकिरियाभिसमयवसेन निरोधस्स पटिविज्झना। एकेकपदुद्धारेनापीति चक्खु चक्खुसमुदयोतिआदिना एकेककोट्ठासनिद्धारणेनापि, न दुक्खसच्चादिसामञ्ञतो एवाति अधिप्पायो। तण्हायपि सङ्खारदुक्खपरियापन्नताय परिञ्ञेय्यत्ता दुक्खसच्चभावं दस्सेतुं ‘‘छ तण्हाकाया’’ति वुत्तम्। यस्मिं पन अत्तभावे सा उप्पज्जति, तस्स मूलकारणभावेन समुट्ठापिका पुरिमभवसिद्धा तण्हा समुदयसच्चन्ति गहेतब्बा। कसिणानीति कसिणारम्मणानि झानानि। द्वत्तिंसाकाराति केसादयो तदारम्मणज्झानानि च। नव भवाति कामभवादयो तयो सञ्ञीभवादयो तयो एकवोकारभवादयो तयो चाति नव भवा। चत्तारि झानानीति आरम्मणविसेसं अनपेक्खित्वा सामञ्ञतो चत्तारि झानानि वुत्तानि। विपाककिरियानम्पि यथारहं सब्बत्थ सङ्गहो दट्ठब्बो। एत्थ च कुसलधम्मानं उपनिस्सयभूता तण्हासमुट्ठापिकाति वेदितब्बा, किरियधम्मानं पन तस्स अत्तभावस्स कारणभूता तण्हा। अनुलोमतोति एत्थ अविज्जा दुक्खसच्चं, तंसमुट्ठापिका पुरिमतण्हा आसवा समुदयसच्चन्ति योजेतब्बम्। सङ्खारादीसु पन अविज्जादयोव समुदयसच्चभावेन योजेतब्बा। तेनाति तस्मा।&lt;br&gt;&#xA;विज्जाति अत्तनो विसयं विदितं करोतीति विज्जा। सम्पन्नत्ताति समन्नागतत्ता, सम्पुण्णत्ता वा। तत्राति अम्बट्ठसुत्ते। मनोमयिद्धियाति एत्थ ‘‘इध भिक्खु इमम्हा काया अञ्ञं कायं अभिनिम्मिनाती’’ति (दी॰ नि॰ १.२३६) वुत्तत्ता सरीरब्भन्तरझानमनेन अञ्ञस्स सरीरस्स निब्बत्तिवसेन पवत्ता मनोमयिद्धि नाम, सा अत्थतो झानसम्पयुत्ता पञ्ञायेव। सत्त सद्धम्मा नाम सद्धा हिरी ओत्तप्पं बाहुसच्चं वीरियं सति पञ्ञा च। गच्छति अमतं दिसन्ति दुक्खनित्थरणत्थिकेहि दट्ठब्बतो अमतं निब्बानमेव दिसं गच्छति, इमिना च चरणानं सिक्खत्तयसङ्गहितअरियमग्गभावतो निब्बानत्थिकेहि एकंसेन इच्छितब्बतं दस्सेति। इदानिस्सा विज्जाचरणसम्पदाय सावकादिअसाधारणतं दस्सेतुं तत्थ विज्जासम्पदातिआदि वुत्तम्। तत्थ आसवक्खयविज्जावसेन सब्बञ्ञुता सिज्झति, चरणधम्मभूतेसु झानेसु अन्तोगधाय महाकरुणासमापत्तिया वसेन महाकारुणिकता सिज्झतीति आह ‘‘विज्जा…पे॰… महाकारुणिकत’’न्ति। यथा तन्ति एत्थ तन्ति निपातमत्तं, यथा अञ्ञोपि विज्जाचरणसम्पन्नो बुद्धो नियोजेति, तथा अयम्पीति अत्थो। तेनाति अनत्थपरिवज्जनअत्थनियोजनेन। अत्तन्तपादयोति आदि-सद्देन परन्तपउभयन्तपा गहिता। असज्जमानो भवेसु अपच्चागच्छन्तोति पहीनानं पुनानुप्पत्तितो न पुन उपगच्छन्तो।&lt;br&gt;&#xA;तत्राति युत्तवाचाभासने साधेतब्बे चेतं भुम्मम्। अभूतन्ति अभूतत्थम्। अतच्छन्ति तस्सेव वेवचनम्। अनत्थसंहितन्ति पिसुणादिदोसयुत्तम्। सम्मागदत्ताति सुन्दरवचनत्ता, गदनं गदो, कथनन्ति अत्थो। सुन्दरो गदो वचनमस्साति ‘‘सुगदो’’ति वत्तब्बे निरुत्तिनयेन द-कारस्स त-कारं कत्वा ‘‘सुगतो’’ति वुत्तम्।&lt;br&gt;&#xA;सभावतोति दुक्खसभावतो। लोकन्ति खन्धादिलोकम्। यथावुत्तमत्थं सुत्ततो आह यत्थातिआदि। तत्थ यत्थाति यस्मिं लोकन्तसङ्खाते निब्बाने। तन्ति लोकस्सन्तं, ओकासलोके कायगमनेन ञातब्बं पत्तब्बन्ति नाहं वदामीति योजना। इदञ्च रोहितदेवपुत्तेन लोकस्स कायगतिवसेन अन्तगमनस्स पुच्छितत्ता वुत्तम्। अप्पत्वा लोकस्सन्तन्ति खन्धादिलोकं सन्धाय वुत्तम्।&lt;br&gt;&#xA;किन्ते पदसा ओकासलोकपरिब्भमनेन, परिमितट्ठाने एव तं ञाणगमनेन गच्छन्तानं दस्सेमीति दस्सेन्तो अपि चातिआदिमाह। तत्थ ब्याममत्ते कळेवरेति सरीरे। तेन रूपक्खन्धं दस्सेति। ससञ्ञिम्हीति सञ्ञासीसेन वेदनादयो तयो खन्धे। समनकेति विञ्ञाणक्खन्धम्। लोकन्ति खन्धादिलोकं, दुक्खन्ति अत्थो। लोकनिरोधन्ति निब्बानेन लोकस्स निरुज्झनं, निब्बानमेव वा। अदेसम्पि हि निब्बानं येसं निरोधाय होति, उपचारतो तन्निस्सितं विय होतीति ‘‘ब्याममत्ते कळेवरे लोकनिरोधम्पि पञ्ञपेमी’’ति वुत्तं, चक्खु लोके पियरूपं, सातरूपं, एत्थेसा तण्हा निरुज्झमाना निरुज्झतीतिआदीसु (दी॰ नि॰ २.४०१; विभ॰ २०४) विय। कुदाचनन्ति कदाचिपि। अप्पत्वाति अग्गमग्गेन अनधिगन्त्वा। तस्माति यस्मा तं गमनेन पत्तुं न सक्का, तस्मा। हवेति निपातमत्तं, एकंसत्थे वा । लोकविदूति सभावादितो खन्धादिजाननको। चतुसच्चधम्मानं अभिसमितत्ता समितावी, समितकिलेसोति वा अत्थो। नासीसति न पत्थेति अप्पटिसन्धिकत्ता।&lt;br&gt;&#xA;एवं सङ्खेपतो लोकं दस्सेत्वा इदानि वित्थारतो तं दस्सेतुं अपि च तयो लोकातिआदि वुत्तम्। तत्थ इन्द्रियबद्धानं खन्धानं समूहसन्तानभूतो सत्तलोको। सो हि रूपादीसु सत्तविसत्तताय ‘‘सत्तो’’ति च, लोकियन्ति एत्थ कम्मकिलेसा तब्बिपाका चाति ‘‘लोको’’ति च वुच्चति। अनिन्द्रियबद्धानं उतुजरूपानं समूहसन्तानभूतो ओकासलोको। सो हि सत्तसङ्खारानं आधारतो ‘‘ओकासो’’ति च, लोकियन्ति एत्थ तस्साधारा च आधेय्यभूताति ‘‘लोको’’ति च पवुच्चति। इन्द्रियानिन्द्रियबद्धा पन सब्बेव उपादानक्खन्धा पच्चयेहि सङ्खतट्ठेन लुज्जनपलुज्जनट्ठेन च ‘‘सङ्खारलोको’’ति च वुच्चति। आहरति अत्तनो फलन्ति आहारो, पच्चयो। तेन तिट्ठनसीला उप्पज्जित्वा याव भङ्गा पवत्तनसीलाति आहारट्ठितिका, सब्बे सङ्खतधम्मा। सब्बे सत्ताति च इमिनापि वेनेय्यानुरूपतो पुग्गलाधिट्ठानत्ता देसनाय सङ्खाराव गहिता।&lt;br&gt;&#xA;यावता चन्दिमसूरिया परिहरन्तीति यत्तके ठाने चन्दिमसूरिया परिवत्तन्ति पवत्तन्ति। विरोचनाति तेसं विरोचनहेतु ओभासनहेतूति हेतुम्हि निस्सक्कवचनम्। दिसा भन्तीति सब्बा दिसा यावता विगतन्धकारा पञ्ञायन्ति। अथ वा दिसाति उपयोगबहुवचनम्। तस्मा विरोचमाना चन्दिमसूरिया यत्तका दिसा भन्ति ओभासेन्तीति अत्थो। ताव सहस्सधा लोकोति तत्तकेन पमाणेन सहस्सप्पकारो ओकासलोको, सहस्सचक्कवाळानीति अत्थो। एत्थाति सहस्सचक्कवाळे। वसोति इद्धिसङ्खातो वसो वत्ततीति अत्थो।&lt;br&gt;&#xA;तम्पीति तिविधम्पि लोकम्। अस्साति अनेन भगवता सङ्खारलोकोपि सब्बथा विदितोति सम्बन्धो। एको लोकोति य्वायं हेट्ठा वुत्तनयेन सब्बसङ्खतानं पच्चयायत्तवुत्तितो तेन सामञ्ञेन सङ्खारलोको एको एकविधो, एस नयो सेसेसुपि। सब्बत्थापि लोकियधम्माव लोकोति अधिप्पेता लोकुत्तरानं परिञ्ञेय्यत्ताभावा। उपादानानं आरम्मणभूता खन्धा उपादानक्खन्धा। सत्त विञ्ञाणट्ठितियोति तथा तथा समुप्पन्ना पजायेव वुच्चन्ति। नानत्तकाया नानत्तसञ्ञिनो, नानत्तकाया एकत्तसञ्ञिनो, एकत्तकाया नानत्तसञ्ञिनो, एकत्तकाया एकत्तसञ्ञिनो, हेट्ठिमा च तयो आरुप्पाति इमा सत्तविधा पजायेव विञ्ञाणं तिट्ठति एत्थाति विञ्ञाणट्ठितियो नाम। तत्थ नानत्तं कायो एतेसमत्थीति नानत्तकाया। नानत्तं सञ्ञा एतेसन्ति नानत्तसञ्ञिनो। सञ्ञासीसेनेत्थ पटिसन्धिविञ्ञाणं गहितं, एस नयो सेसेसुपि।&lt;br&gt;&#xA;तत्थ सब्बमनुस्सा च छ कामावचरदेवा च नानत्तकाया नानत्तसञ्ञिनो नाम। तेसञ्हि अञ्ञमञ्ञं विसदिसताय नाना कायो, पटिसन्धिसञ्ञा च नवविधताय नाना। तीसु पठमज्झानभूमीसु ब्रह्मकायिका चेव चतूसु अपायेसु सत्ता च नानत्तकाया एकत्तसञ्ञिनो नाम। तेसु हि ब्रह्मपारिसज्जादीनं तिण्णम्पि सरीरं अञ्ञमञ्ञं विसदिसं, पटिसन्धिसञ्ञा पन पठमज्झानविपाकवसेन एकाव, तथा आपायिकानम्पि, तेसं पन सब्बेसं अकुसलविपाकाहेतुकाव पटिसन्धिसञ्ञा। दुतियज्झानभूमिका च परित्ताभ अप्पमाणाभ आभस्सरा एकत्तकाया नानत्तसञ्ञिनो नाम। तेसञ्हि सब्बेसं एकप्पमाणोव कायो, पटिसन्धिसञ्ञा पन दुतियततियज्झानविपाकवसेन नाना होति। ततियज्झानभूमियं परित्तसुभादयो तयो, चतुत्थज्झानभूमियं असञ्ञसत्तवज्जिता वेहप्फला, पञ्च च सुद्धावासाति नवसु भूमीसु सत्ता एकत्तकाया एकत्तसञ्ञिनो नाम। आभानानत्तेन पन सब्बत्थ कायनानत्तं न गय्हति, सण्ठाननानत्तेनेव गय्हतीति। असञ्ञसत्ता विञ्ञाणाभावेन विञ्ञाणट्ठितिसङ्ख्यं न गच्छन्ति। नेवसञ्ञा नासञ्ञायतनं पन यथा सञ्ञाय, एवं विञ्ञाणस्सापि सुखुमत्ता नेवविञ्ञाणं नाविञ्ञाणं, तस्मा परिब्यत्तविञ्ञाणकिच्चवन्तेसु विञ्ञाणट्ठितीसु न गय्हति। तस्मा सेसानि आकासानञ्चायतनादीनि तीणियेव गहितानि, तेहि सद्धिं इमा सत्त विञ्ञाणट्ठितियोति वेदितब्बा।&lt;br&gt;&#xA;अट्ठ लोकधम्माति लाभो अलाभो यसो अयसो निन्दा पसंसा सुखं दुक्खन्ति इमे अट्ठ लोकस्स सभावत्ता लोकधम्मा। लाभालाभादिपच्चया उप्पज्जनका पनेत्थ अनुरोधविरोधा वा लाभादिसद्देहि वुत्ताति वेदितब्बा। नव सत्तावासाति हेट्ठा वुत्ता सत्त विञ्ञाणट्ठितियो एव असञ्ञसत्तचतुत्थारुप्पेहि सद्धिं ‘‘नव सत्तावासा’’ति वुच्चन्ति। सत्ता आवसन्ति एत्थाति सत्तावासा, सत्तनिकायो, अत्थतो तथा पवत्ता पजा एव इध सङ्खारलोकभावेन गय्हन्तीति वेदितब्बा। दसायतनानीति धम्मायतनमनायतनवज्जितानि दस।&lt;br&gt;&#xA;एत्थ च तीसु भवेसु अस्साददस्सनवसेन तिस्सो वेदनाव लोकभावेन वुत्ता, तथा पच्चयदस्सनवसेन चत्तारोव आहारा। अत्तग्गाहनिमित्तदस्सनवसेन छ अज्झत्तिकानेव आयतनानि। थूलसञ्ञीभवदस्सनवसेन सत्त विञ्ञाणट्ठितियोव, अनुरोधविरोधदस्सनवसेन अट्ठ लोकधम्मा वा, थूलायतनदस्सनवसेन दसायतनानेव लोकभावेन वुत्तानि। तेसं गहणेनेव तन्निस्सयतप्पटिबद्धा तदारम्मणा सब्बे तेभूमका नामरूपधम्मा अत्थतो गहिता एव होन्ति। सेसेहि पन एकविधादिकोट्ठासेहि सरूपेनेव ते गहिताति वेदितब्बम्।&lt;br&gt;&#xA;आसयं जानातीतिआदीसु आहच्च चित्तं एत्थ सेतीति आसयो, अञ्ञस्मिं विसये पवत्तित्वापि चित्तं यत्थ सरसेन पविसित्वा तिट्ठति, सो वट्टासयो विवट्टासयोति दुविधो। तत्थ वट्टासयोपि सस्सतुच्छेददिट्ठिवसेन दुविधो। विवट्टासयो पन विपस्सनासङ्खाता अनुलोमिका खन्ति, मग्गसङ्खातं यथाभूतञाणञ्चाति दुविधो। यथाह –&lt;br&gt;&#xA;‘‘सस्सतुच्छेददिट्ठि च, खन्ति चेवानुलोमिकम्।&lt;br&gt;&#xA;यथाभूतञ्च यं ञाणं, एतं आसयसद्दित’’न्ति॥ (सारत्थ॰ टी॰ १.वेरञ्जकण्डवण्णना)।&lt;br&gt;&#xA;एतं दुविधम्पि आसयं सत्तानं अप्पवत्तिक्खणेयेव भगवा सब्बथा जानाति। अनुसयन्ति कामरागानुसयादिवसेन सत्तविधं अनुसयम्। चरितन्ति ‘‘सुचरितदुच्चरित’’न्ति निद्देसे वुत्तम्। अथ वा चरितन्ति चरिया, ते रागादयो छ मूलचरिया, संसग्गसन्निपातवसेन अनेकविधा होन्ति। अधिमुत्तिन्ति अज्झासयधातुं, तत्थ तत्थ चित्तस्स अभिरुचिवसेन निन्नता, सा दुविधा हीनाधिमुत्ति पणीताधिमुत्तीति। याय दुस्सीलादिके हीनाधिमुत्तिके सेवन्ति, सा हीनाधिमुत्ति। याय पणीताधिमुत्तिके सेवन्ति, सा पणीताधिमुत्ति। तं दुविधम्पि अधिमुत्तिं भगवा सब्बाकारतो जानाति। अप्पं रागादिरजं एतेसन्ति अप्परजक्खा, अनुस्सदरागादिदोसा। उस्सदरागादिदोसा महारजक्खा। उपनिस्सयभूतेहि तिक्खेहि सद्धादिइन्द्रियेहि मुदुकेहि च समन्नागता तिक्खिन्द्रिया मुदिन्द्रिया च। हेट्ठा वुत्तेहि आसयादीहि सुन्दरेहि असुन्दरेहि च समन्नागता स्वाकारा द्वाकारा च वेदितब्बा। सम्मत्तनियामं विञ्ञापेतुं सुकरा सुविञ्ञापया, विपरीता दुविञ्ञापया। मग्गफलपटिवेधाय उपनिस्सयसम्पन्ना भब्बा, विपरीता अभब्बा। एवं सत्तसन्तानगतधम्मविसेसजाननेनेव सत्तलोकोपि विदितो धम्मविनिमुत्तस्स सत्तस्स अभावाति वेदितब्बम्।&lt;br&gt;&#xA;एकं चक्कवाळं…पे॰… पञ्ञासञ्च योजनानीति एत्थ होतीति सेसो। परिक्खेपतो पमाणं वुच्चतीति सेसो। चक्कवाळस्स सब्बं परिमण्डलं छत्तिंस सतसहस्सानि…पे॰… सतानि च होन्तीति योजेतब्बम्। तत्थाति चक्कवाळे, द्वे सतसहस्सानि चत्तारि नहुतानि च योजनानि यानि एत्तकं एत्तकप्पमाणं बहलत्तेन अयं वसुन्धरा सङ्खाताति योजना। तत्थ एत्तकन्ति किरियाविसेसनं दट्ठब्बम्। सन्धारकं जलं एत्तकं एत्तकप्पमाणं हुत्वा पतिट्ठितन्ति योजना। एत्थाति चक्कवाळे। अज्झोगाळ्हुग्गताति अज्झोगाळ्हा च उग्गता च। ब्रहाति महन्ता। योजनानं सतानुच्चो, हिमवा पञ्चाति योजनानं पञ्चसतानि उच्चो उब्बेधो। तिपञ्चयोजनक्खन्धपरिक्खेपाति पन्नरसयोजनप्पमाणक्खन्धपरिणाहा। नगव्हयाति रुक्खाभिधाना जम्बूति योजना। समन्ततोति सब्बसोभागेन, आयामतो च वित्थारतो च सतयोजनवित्थाराति अत्थो। यस्सानुभावेनाति यस्सा महन्तताकप्पट्ठायिकादिप्पकारेन पभावेन। परिक्खिपित्वा तं सब्बं, लोकधातुमयं ठितोति हेट्ठा वुत्तं सब्बम्पि तं परिक्खिपित्वा चक्कवाळसिलुच्चयो ठितो, अयं एका लोकधातु नामाति अत्थो, म-कारो पदसन्धिवसेन वुत्तो। अथ वा तं सब्बं लोकधातुं परिक्खिपित्वा अयं चक्कवाळसिलुच्चयो ठितोति योजेतब्बम्।&lt;br&gt;&#xA;तत्थाति तस्सं लोकधातुयम्। तावतिंसभवनन्ति तिदसपुरम्। असुरभवनन्ति असुरपुरम्। अवीचिमहानिरयो च तथा दससहस्सयोजनो, सो पन चतुन्नं लोहभित्तीनमन्तरा योजनसतायामवित्थारोपि समन्ता सोळसहि उस्सदनिरयेहि सद्धिं दससहस्सयोजनो वुत्तोति वेदितब्बो। तदनन्तरेसूति तेसं चक्कवाळानं अन्तरेसु। लोकानं चक्कवाळानं अन्तरे विवरे भवत्ता लोकन्तरिका। तिण्णञ्हि सकटचक्कानं पत्तानं वा आसन्नट्ठपितानं अन्तरसदिसे तिण्णं तिण्णं चक्कवाळानं अन्तरेसु एकेको लोकन्तरिकनिरयो अट्ठयोजनसहस्सप्पमाणो सीतनरको सत्तानं अकुसलविपाकेन निब्बत्तति। अनन्तानीति तिरियं अट्ठसु दिसासु चक्कवाळानि आकासो विय अनन्तानि। उद्धं पन अधो च अन्तानेव। अनन्तेन बुद्धञाणेनाति एत्थ अनन्तञेय्यपटिवेधसामत्थिययोगतोव ञाणं ‘‘अनन्त’’न्ति वेदितब्बम्।&lt;br&gt;&#xA;अत्तनोति निस्सक्के सामिवचनमेतं, अत्ततोति अत्थो। गुणेहि अत्तनो विसिट्ठतरस्साति सम्बन्धो, तरग्गहणञ्चेत्थ अनुत्तरोति पदस्स अत्थनिद्देसवसेन कतं, न विसिट्ठस्स कस्सचि अत्थिताय। सदेवके हि लोके सदिसकप्पोपि नाम कोचि तथागतस्स नत्थि, कुतो सदिसो, तेनाह सीलगुणेनापि असमोतिआदि। तत्थ असमेहि सम्मासम्बुद्धेहि समो असमसमो। नत्थि पटिमा एतस्साति अप्पटिमो। एस नयो सेसेसुपि। तत्थ उपमामत्तं पटिमा, सदिसूपमा पटिभागो। युगग्गाहवसेन ठितो पटिमो पुग्गलोति वेदितब्बो। अत्तनाति अत्ततो। पुरिसदम्मेतिआदीसु दमितब्बा दम्मा, ‘‘दम्मपुरिसा’’ति वत्तब्बे विसेसनस्स परनिपातं कत्वा ‘‘पुरिसदम्मा’’ति वुत्तं, पुरिसग्गहणञ्चेत्थ उक्कट्ठवसेन इत्थीनम्पि दमेतब्बतो। निब्बिसा कता दोसविसस्स विनोदनेन। अत्थपदन्ति अत्थाभिब्यञ्जनकं पदं, वाक्यन्ति अत्थो। एकपदभावेन च अनञ्ञसाधारणो सत्थु पुरिसदम्मसारथिभावो दस्सितो होति, तेनाह भगवा हीतिआदि। अट्ठ दिसाति अट्ठ समापत्तियो। असज्जमानाति वसीभावप्पत्तिया निस्सङ्गचारा।&lt;br&gt;&#xA;दिट्ठधम्मो वुच्चति पच्चक्खो अत्तभावो, तत्थ नियुत्तोति दिट्ठधम्मिको, इधलोकत्थो। कम्मकिलेसवसेन सम्परेतब्बतो समागन्तब्बतो सम्परायो , परलोको, तत्थ नियुत्तोति सम्परायिको, परलोकत्थो। परमो उत्तमो अत्थो परमत्थो, निब्बानम्। सह अत्थेन वत्ततीति सत्थो, भण्डमूलेन वाणिज्जाय देसन्तरं गच्छन्तो जनसमूहो। सो अस्स अत्थीति सत्था, सत्थवाहोति निरुत्तिनयेन। सो विय भगवाति आह ‘‘सत्था, भगवा सत्थवाहो’’ति। इदानि तमत्थं निद्देसपाळिनयेन दस्सेतुं यथा सत्थवाहोतिआदि वुत्तम्। तत्थ सत्थेति सत्थिके जने। कं उदकं तारेन्ति एत्थाति कन्तारो, निरुदको अरञ्ञप्पदेसो। चोरादीहि अधिट्ठितअरञ्ञप्पदेसापि दुग्गमनट्ठेन तंसदिसताय कन्तारात्वेव निरुळ्हाति सामञ्ञतो ‘‘कन्तारं तारेती’’ति वत्वा तं विवरन्तो चोरकन्तारन्तिआदिमाह।&lt;br&gt;&#xA;भगवतोति निस्सक्के सामिवचनं, भगवन्ततो धम्मस्सवनेनाति अत्थो। यथा ‘‘उपज्झायतो अज्झेती’’ति, भगवतो सन्तिकेति वा अत्थो। सरे निमित्तं अग्गहेसीति पुब्बबुद्धुप्पादेसु सद्धम्मस्सवनपरिचयेन ‘‘धम्मो एसो वुच्चती’’ति सरे आकारं गण्हि। पुब्बाभियोगवसेनेव हि ईदिसानं तिरच्छानानं धम्मस्सवनादीसु पसादो उप्पज्जति वग्गुलिआदीनं विय। इतरथा सब्बतिरच्छानानम्पि तथा पसादुप्पत्तिप्पसङ्गतो। यदि हि उप्पज्जेय्य, भगवा अनन्तचक्कवाळेसु सब्बसत्तानम्पि एकक्खणे सप्पाटिहारियधम्मं सावेतुं सक्कोतीति सब्बसत्तानम्पि इतो पुब्बेव विमुत्तिप्पसङ्गो सिया। ये पन देवमनुस्सनागसुपण्णादयो पकतियाव कम्मस्सकतञ्ञाणादियुत्ता होन्ति, तेयेव पुब्बे अनुपनिस्सयापि भगवतो सद्धम्मस्सवनादिना पठमं विवट्टूपनिस्सयं पसादं उप्पादेतुं सक्कोन्ति, न इतरेति गहेतब्बम्। अरे अहम्पि नामाति एत्थ ‘‘कुतोहं इध निब्बत्तोति ओलोकेत्वा मण्डूकभावतोति ञत्वा’’ति इदं एत्तकम्पि अरे अहम्पि नामाति विम्हयवचनेनेव सिज्झतीति अवुत्तन्ति वेदितब्बम्। जलन्ति जलन्तो विज्जोतमानो। मण्डूकोहन्ति गाथाय उदकेति सञ्जातट्ठानदस्सनं, तेन थलमण्डूकता निवत्तनं कतं होति। उदके जातानम्पि कच्छपादीनं थलगोचरतापि अत्थीति तं निवत्तनत्थं ‘‘वारिगोचरो’’ति वुत्तं, उदकसञ्चारीति अत्थो।&lt;br&gt;&#xA;विमोक्खन्तिकञाणवसेनाति एत्थ सब्बसो किलेसेहि विमुच्चतीति विमोक्खो, अग्गमग्गो, तस्स अन्तो, अग्गफलं, तत्थ भवं विमोक्खन्तिकं, सब्बञ्ञुतञ्ञाणेन सद्धिं सब्बम्पि बुद्धञाणम्। इदानि सम्मासम्बुद्धपदतो बुद्धपदस्स विसेसं दस्सेतुं यस्मा वातिआदि वुत्तम्। सम्मासम्बुद्धपदेन हि सत्थु पटिवेधञाणानुभावो वुत्तो, इमिना पन बुद्धपदेन देसनाञाणानुभावोपि, तेनाह अञ्ञेपि सत्ते बोधेसीतिआदि।&lt;br&gt;&#xA;गुणविसिट्ठसत्तुत्तमगरुगारवाधिवचनन्ति सब्बेहि सीलादिगुणेहि विसिट्ठस्स ततो एव सब्बसत्तेहि उत्तमस्स गरुनो गारववसेन वुच्चमानवचनमिदं भगवाति। सेट्ठन्ति सेट्ठवाचकं वचनं सेट्ठगुणसहचरणतो। अथ वा वुच्चतीति वचनं, अत्थो, सो सेट्ठोति अत्थो। उत्तमन्ति एत्थापि एसेव नयो। गरुगारवयुत्तोति एत्थ गरुभावो गारवं, गरुगुणयोगतो गरुकरणं वा गारवं, तेन सावकादीनं असाधारणताय गरुभूतेन महन्तेन गारवेन युत्तोति गरुगारवयुत्तो। अथ वा गरु च सब्बलोकस्स सिक्खकत्ता तेनेव गारवयुत्तो चातिपि योजेतब्बम्।&lt;br&gt;&#xA;अवत्थाय विदितं आवत्थिकम्। एवं लिङ्गिकम्। निमित्ततो आगतं नेमित्तिकम्। अधिच्च यंकिञ्चि निमित्तं अधिवचनवसेन अनपेक्खित्वा पवत्तं अधिच्चसमुप्पन्नं, तेनाह ‘‘वचनत्थमनपेक्खित्वा’’ति। यदिच्छाय आगतं यादिच्छकम्। एत्थ च बाहिरं दण्डादि लिङ्गं, अब्भन्तरं तेविज्जादि निमित्तम्। पचुरजनविसयं वा दिस्समानं लिङ्गं, तब्बिपरीतं निमित्तन्ति वेदितब्बम्। सच्छिकापञ्ञत्तीति सब्बधम्मानं सच्छिकिरियानिमित्ता पञ्ञत्ति। अथ वा सच्छिकापञ्ञत्तीति पच्चक्खसिद्धा पञ्ञत्ति। यंगुणनिमित्ता हि सा, ते गुणा सत्थु पच्चक्खभूताति गुणा विय सापि सच्छिकता एव नाम होति, न परेसं, वोहारमत्तेनाति अधिप्पायो। यंगुणनेमित्तिकन्ति येहि गुणेहि निमित्तभूतेहि एतं नामं नेमित्तिकञ्च जातम्। वदन्तीति धम्मसेनापतिस्स गरुभावतो बहुवचनेनाह, सङ्गीतिकारेहि वा कतमनुवादं सन्धाय।&lt;br&gt;&#xA;इस्सरियादिभेदो भगो अस्स अत्थीति भगी। मग्गफलादिअरियगुणं अरञ्ञादिविवेकट्ठानञ्च भजि सेवि सीलेनाति भजी। चीवरादिपच्चयानं अत्थरसादीनञ्च सीलादिगुणानञ्च भागी, दायादोति अत्थो। विभजि उद्देसनिद्देसादिप्पकारेहि धम्मरतनं पविभजीति विभत्तवा। रागादिपापधम्मं भग्गं अकासीति भगवाति वुच्चतीति सब्बत्थ सम्बन्धो। गरुपि लोके भगवाति वुच्चतीति आह ‘‘गरू’’ति, यस्मा गरु, तस्मापि भगवाति अत्थो। पारमितासङ्खातं भग्यमस्स अत्थीति भग्यवा। बहूहि ञायेहीति कायभावनादिकेहि अनेकेहि भावनाक्कमेहि। सुभावितत्तनोति पच्चत्ते एतं सामिवचनं, तेन सुभावितसभावोति अत्थो। भवानं अन्तं निब्बानं गतोति भवन्तगो। तत्थ तत्थ भगवाति सद्दसिद्धि निरुत्तिनयेनेव वेदितब्बा।&lt;br&gt;&#xA;इदानि भगी भजीति निद्देसगाथाय नवहि पदेहि दस्सितमत्थं भग्यवाति गाथाय छहि पदेहि सङ्गहेत्वा पदसिद्धिं अत्थयोजनानयभेदेहि सद्धिं दस्सेतुं अयं पन अपरो नयोतिआदि वुत्तम्। तत्थ वण्णविपरिययोति एत्थ इति-सद्दो आदिअत्थो, तेनेव वण्णविकारो वण्णलोपो धातुअत्थेन नियोजनञ्चाति इमं तिविधं लक्खणं सङ्गण्हाति। सद्दनयेनाति सद्दलक्खणनयेन। पिसोदरादीनं सद्दानं आकतिगणभावतो वुत्तं ‘‘पिसोदरादिपक्खेपलक्खणं गहेत्वा’’ति। पक्खिपनमेव लक्खणम्। तप्परियापन्नताकरणञ्हि पक्खिपनम्। भग्यन्ति कुसलम्।&lt;br&gt;&#xA;लोभादयो चत्तारो दोसा एककवसेन गहिता। अहिरिकादयो दुकवसेन। अक्कोच्छिमन्तिआदिना (ध॰ प॰ ३-४) पुनप्पुनं कुज्झनवसेन चित्तपरियोनन्धनो कोधोव उपनाहो। परेसं पुब्बकारितालक्खणस्स गुणस्स निपुञ्छनो मक्खो नाम। बहुस्सुतादीहि सद्धिं युगग्गाहो अत्तनो समकरणं पलासो। अत्तनो विज्जमानदोसपटिच्छादना माया। अविज्जमानगुणप्पकासनं साठेय्यम्। गरूसुपि थद्धता अनोनतता थम्भो। तदुत्तरिकरणलक्खणो सारम्भो। जातिआदिं निस्साय उन्नतिलक्खणो मानो। अब्भुन्नतिलक्खणो अतिमानो। जातिआदिं निस्साय मज्जनाकारप्पत्तो मानोव मदो नाम। सो सत्तवीसतिविधो। कामगुणेसु चित्तस्स वोस्सग्गो पमादो। कायदुच्चरितादीनि तिविधदुच्चरितानि। तण्हादिट्ठिदुच्चरितवसेन तिविधसंकिलेसा। रागदोसमोहाव मलानि। तेयेव कायदुच्चरितादयो च तिविधविसमानि। कामब्यापादविहिंसासञ्ञा तिविधसञ्ञा नाम। तेयेव वितक्का। तण्हादिट्ठिमाना पपञ्चा। सुभसुखनिच्चअत्तविपरियेसा चतुब्बिधविपरियेसा। छन्दादयो अगति। चीवरादीसु पच्चयेसु लोभा चत्तारो तण्हुपादा। बुद्धधम्मसङ्घसिक्खासु कङ्खा, सब्रह्मचारीसु कोपो च पञ्च चेतोखीला। कामे काये रूपे च अवीतरागता, यावदत्थं भुञ्जित्वा सेय्यसुखादिअनुयोगो, अञ्ञतरं देवनिकायं पणिधाय ब्रह्मचरियचरणञ्च पञ्च चेतोविनिबन्धा। रूपाभिनन्दनादयो पञ्च अभिनन्दना। कोधमक्खइस्सासाठेय्यपापिच्छतासन्दिट्ठिपरामासा छ विवादमूलानि। रूपतण्हादयो छ तण्हाकाया। मिच्छादिट्ठिआदयो अट्ठमग्गङ्गपटिपक्खा मिच्छत्ता। तण्हं पटिच्च परियेसना, परियेसनं पटिच्च लाभो, लाभं पटिच्च विनिच्छयो, तं पटिच्च छन्दरागो, तं पटिच्च अज्झोसानं, तं पटिच्च परिग्गहो, तं पटिच्च मच्छरियं, तं पटिच्च आरक्खा, आरक्खाधिकरणं दण्डादानादिअनेकाकुसलरासीति नव तण्हामूलका धम्मा। पाणातिपातादयो दस अकुसलकम्मपथा। चत्तारो सस्सतवादा तथा एकच्चसस्सतवादा अन्तानन्तिका अमराविक्खेपिका द्वे अधिच्चसमुप्पन्निका सोळस सञ्ञीवादा अट्ठ असञ्ञीवादा अट्ठ नेवसञ्ञीनासञ्ञीवादा सत्त उच्छेदवादा पञ्च दिट्ठधम्मनिब्बानवादाति एतानि द्वासट्ठि दिट्ठिगतानि। रूपतण्हादिछतण्हा एव पच्चेकं कामतण्हाभवतण्हाविभवतण्हावसेन अट्ठारस होन्ति, ता अज्झत्तबहिद्धरूपादीसु पवत्तिवसेन छत्तिंस, पुन कालत्तयवसेन अट्ठसततण्हाविचरितानि होन्ति। पभेद-सद्दं पच्चेकं सम्बन्धित्वा लोभप्पभेदोतिआदिना योजेतब्बम्। सब्बदरथपरिळाहकिलेससतसहस्सानीति सब्बानि सत्तानं दरथसङ्खातपरिळाहकरानि किलेसानं अनेकानि सतसहस्सानि, आरम्मणादिविभागतो पवत्तिआकारविभागतो च नेसं एवं पभेदो वेदितब्बो। पञ्च मारे अभञ्जीति सम्बन्धो। परिस्सयानन्ति उपद्दवानम्।&lt;br&gt;&#xA;एवं भग्यवा भग्गवाति द्विन्नं पदानं अत्थं विभजित्वा इदानि तेहि द्वीहि गहितमत्थं दस्सेतुं भग्यवन्तताय चस्सातिआदि वुत्तम्। तत्थ सतपुञ्ञजलक्खणधरस्साति अनेकसतपुञ्ञनिब्बत्तमहापुरिसलक्खणधरस्स भगवतो। सकचित्ते इस्सरियं नाम पटिक्कूलादीसु अप्पटिक्कूलसञ्ञितादिवसप्पवत्तिया चेव चेतोसमाधिवसेन च अत्तनो चित्तस्स वसीभावापादनमेव। अणिमा लघिमादिकन्ति आदि-सद्देन महिमा पत्ति पाकम्मं ईसिता वसिता यत्थकामावसायिताति इमे छपि सङ्गहिता। तत्थ कायस्स अणुभावकरणं अणिमा। आकासे पदसा गमनादिअरहभावेन लहुभावो लघिमा। कायस्स महन्ततापादनं महिमा। इट्ठदेसस्स पापुणनं पत्ति। अधिट्ठानादिवसेन इच्छितत्थनिप्फादनं पाकम्मम्। सयंवसिता इस्सरभावो ईसिता। इद्धिविधे वसीभावो वसिता। आकासेन वा गच्छतो, अञ्ञं वा किञ्चि करोतो यत्थ कत्थचि वोसानप्पत्ति यत्थकामावसायिता, ‘‘कुमारकरूपादिदस्सन’’न्तिपि वदन्ति। सब्बङ्गपच्चङ्गसिरीति सब्बेसं अङ्गपच्चङ्गानं सोभा। अत्थीति अनुवत्तति। लहुसाधनं तं तं कालिकं इच्छितं, गरुसाधनं चिरकालिकं बुद्धत्तादिपत्थितम्। भगा अस्स सन्तीति भगवाति इदं सद्दसत्थनयेन सिद्धं, सेसं सब्बं निरुत्तिनयेन सिद्धन्ति वेदितब्बम्।&lt;br&gt;&#xA;पीळनसङ्खतसन्तापविपरिणामट्ठेनातिआदीसु पीळनट्ठो सङ्खतट्ठोतिआदिना अत्थ-सद्दो पच्चेकं योजेतब्बो। तत्थ अत्तनो सभावेन पीळनलक्खणं दुक्खम्। तस्स यो पीळनमेव अत्थो ‘‘पीळनट्ठो’’ति वुच्चति, सो सभावो। यस्मा पन तंसमुदयेन सङ्खतं, तस्मा सङ्खतट्ठो समुदयदस्सनेन आविभूतो। यस्मा च मग्गो किलेससन्तापहरत्ता सुसीतलो, तस्मास्स मग्गदस्सनेन सन्तापट्ठो आविभूतो तप्पटियोगत्ता। अविपरिणामधम्मस्स पन निरोधस्स दस्सनेन विपरिणामट्ठो आविभूतोति। एकस्सेव सभावधम्मस्स सकभावतो इतरसच्चत्तयनिवत्तितो च परिकप्पेतब्बत्ता चत्तारो अत्था वुत्ता। समुदयस्स पन रासिकरणतो आयूहनट्ठो सभावो, तस्सेव दुक्खदस्सनेन निदानट्ठो आविभूतो। विसंयोगभूतस्स निरोधस्स दस्सनेन संयोगट्ठो। निय्यानभूतस्स मग्गस्स दस्सनेन पलिबोधट्ठो आविभूतो।&lt;br&gt;&#xA;निरोधस्स पन निस्सरणट्ठो सभावो, तस्सेव समुदयदस्सनेन विवेकट्ठो आविभूतो। सङ्खतस्स मग्गस्स दस्सनेन असङ्खतट्ठो, विसयभूतस्स मरणधम्मस्स वा दुक्खस्स दस्सनेन अमतट्ठो। मग्गस्स पन निय्यानट्ठो सभावो, तस्सेव समुदयदस्सनेन दुक्खस्सेवायं हेतु, निब्बानप्पत्तिया पन अयमेव हेतूति हेत्वट्ठो, अतिसुखुमनिरोधदस्सनेन इधमेव दस्सनन्ति दस्सनट्ठो, अधिकपणस्स दुक्खस्स दस्सनेन अधिपतेय्यट्ठो आविभूतो। एते एव च पीळनादयो सोळस आकाराति वुच्चन्ति।&lt;br&gt;&#xA;कामेहि विवेकट्ठकायता कायविवेको। नीवरणादीहि विवित्ता अट्ठ समापत्तियो चित्तविवेको। उपधीयन्ति एत्थ यथासकं फलानीति उपधयो, पञ्चकामगुणसङ्खातकामखन्धकिलेसअभिसङ्खारा, तेहि चतूहि विवित्तं निब्बानं उपधिविवेको नाम।&lt;br&gt;&#xA;अनत्तानुपस्सनाय पटिलद्धो दुक्खानिच्चानुपस्सनाहि च पटिलद्धो अरियमग्गो आगमनवसेन यथाक्कमं सुञ्ञतअप्पणिहितअनिमित्तविमोक्खसञ्ञं पटिलभति, किलेसेहि विमुत्तत्ता हि एस विमोक्खोति।&lt;br&gt;&#xA;यथा लोके एकेकपदतो एकेकमक्खरं गहेत्वा ‘‘मेखला’’ति वुत्तं, एवमिधापीति अत्थो। मेहनस्साति गुय्हप्पदेसस्स। खस्साति ओकासस्स।&lt;br&gt;&#xA;सह देवेहीतिआदीसु सह देवेहि वत्ततीति सदेवको लोको। तं सदेवकन्तिआदिना योजना वेदितब्बा। सदेवकवचनेनाति सदेवक-सद्दे विसेसनभावेन ठितदेववचनेन। तस्सापि सदेवकपदे अन्तोभूतत्ता अवयवे समुदायोपचारवसेन वोहारो कतो। इतरथा तेन देवविसिट्ठलोकस्सेव गहणतो पञ्चकामावचरदेवग्गहणं न सिया, एवं उपरिपि। समारकवचनेन मारसद्देन तेन सहचरिता सब्बे वसवत्तिदेवा च गहिताति आह ‘‘छट्ठकामावचरदेवग्गहण’’न्ति। ब्रह्मकायिका नाम पठमज्झानभूमिका। ते आदि येसं आरुप्पपरियन्तानं ब्रह्मानं तेसं ब्रह्मानं गहणं ब्रह्मकायिकादिब्रह्मग्गहणम्। लोक-सद्दस्स ओकासलोकादीनम्पि साधारणत्ता सत्तलोकावेणिकमेव पजागहणं कतन्ति आह ‘‘पजावचनेन सत्तलोकग्गहण’’न्ति। सदेवकादिवचनेन उपपत्तिदेवानं, सस्समणवचनेन विसुद्धिदेवानञ्च गहितत्ता आह ‘‘सदेवमनुस्सवचनेन सम्मुतिदेवअवसेसमनुस्सग्गहण’’न्ति। तत्थ सम्मुतिदेवा राजानो, अवसेसमनुस्सा सम्मुतिदेवसमणब्राह्मणेहि अवसिट्ठा। सत्तलोकावेणिकस्स पजासद्दस्स विसुं गहितत्ता सदेवकं लोकन्ति एत्थ लोकसद्दग्गहणं ओकासलोकमेव नियमेतीति आह ‘‘तीहि पदेहि ओकासलोको’’ति। इदञ्च सदेवकादिपदत्तयवचनीयस्स पधानत्थस्स वसेन वुत्तम्। ओकासलोकविसेसनस्स पनेत्थ देवमारादिसत्तलोकस्सापि गहणं वेदितब्बं सामत्थियतो गम्यमानत्ता सपुत्तो आगतोतिआदीसु पुत्तादीनं विय। इमस्मिञ्च नये सदेवकं समारकं सब्रह्मकं ओकासलोकं सस्समणब्राह्मणिं सदेवमनुस्सं पजञ्चाति च-कारं आनेत्वा योजेतब्बं, ओकाससत्तलोकानं गहणेन चेत्थ तदुभयसम्मुतिनिमित्तभूतो सङ्खारलोकोपि तदविनाभावतो गहितो एवाति दट्ठब्बो। अपरे पन ‘‘सदेवकन्तिआदीहि पञ्चहि पदेहि सत्तलोकोव अत्तनो अवयवभूतदेवादिविसेसनेहि विसेसेत्वा गहितो, तग्गहणेन तदाधारो ओकासलोको, तदुभयपञ्ञत्तिविसयो सङ्खारलोको च गहिता एव होन्ती’’ति वदन्ति। तेसञ्च पजन्ति इदं लोकसद्दस्स विसेसनं कत्वा सदेवकं पजं लोकं…पे॰… सदेवमनुस्सं पजं लोकन्ति योजेतब्बम्।&lt;br&gt;&#xA;अरूपावचरलोको गहितो पारिसेसञायेन इतरेसं पदन्तरेहि गहितत्ता। मारग्गहणेन तप्पधाना तंसदिसा च उपपत्तिदेवा सङ्गय्हन्तीति आह ‘‘छकामावचरदेवलोको’’ति। खत्तियपरिसा ब्राह्मणगहपतिसमणचातुमहाराजिकतावतिंसमारब्रह्मपरिसाति इमासु अट्ठसु परिसासु चातुमहाराजिकादीनं चतुन्नं परिसानं सदेवकादिपदेहि सङ्गहितत्ता इध सस्समणब्राह्मणिन्ति इमिना समणपरिसा ब्राह्मणपरिसा च, सदेवमनुस्सन्ति इमिना खत्तियपरिसा गहपतिपरिसा च वुत्ताति आह ‘‘चतुपरिसवसेना’’ति। तस्स मनुस्सलोको गहितोति इमिना सम्बन्धो। तत्थ मनुस्सलोकोति मनुस्ससमूहो, तेनाह ‘‘अवसेससब्बसत्तलोको वा’’ति।&lt;br&gt;&#xA;विकप्पन्तरं दस्सेन्तो आह ‘‘सम्मुतिदेवेहि वा सह मनुस्सलोको’’ति। देवपदेन सम्मुतिदेवा, समणब्राह्मणमनुस्सपदेहि सेसमनुस्सा च गहिताति एवं विकप्पद्वयेपि मनुस्सं पजं मनुस्सिं पजन्ति पजा-सद्दं मनुस्स-सद्देन विसेसेत्वा तं पुन सह देवेहि वत्ततीति सदेवा, पजा। सदेवा च सा मनुस्सा चाति सदेवमनुस्सा, तं सदेवमनुस्सं पजम्। पुन किं भूतं सस्समणब्राह्मणिन्ति एवं यथा पजासद्देन मनुस्सानञ्ञेव गहणं सिया, तथा निब्बचनं कातब्बं, इतरथा मनुस्सानञ्ञेव गहणं न सम्पज्जति सब्बमनुस्सानं विसेसनभावेन गहितत्ता अञ्ञपदत्थभूतस्स कस्सचि मनुस्सस्स अभावा। इदानि पजन्ति इमिना अवसेसनागादिसत्तेपि सङ्गहेत्वा दस्सेतुकामो आह ‘‘अवसेससब्बसत्तलोको वा’’ति। एत्थापि चतुपरिसवसेन अवसेससब्बसत्तलोको सम्मुतिदेवमनुस्सेहि वा सह अवसेससब्बसत्तलोकोति योजेतब्बम्।&lt;br&gt;&#xA;एत्तावता भागसो लोकं गहेत्वा योजनं दस्सेत्वा इदानि एकेकपदेन अभागसो सब्बलोकानं गहणपक्खेपि तस्स तस्स विसेसनस्स सप्फलतं दस्सेतुं अपि चेत्थातिआदि वुत्तम्। उक्कट्ठपरिच्छेदतोति उक्कट्ठानं देवगतिपरियापन्नानं परिच्छिन्नवसेन जाननवसेन कित्तिसद्दो सयं अत्तनो अवयवभूतेन सदेवकवचनेन तं सुणन्तानं सावेन्तो अब्भुग्गतोति योजना। अनुसन्धिक्कमोति अत्थानञ्चेव पदानञ्च अनुसन्धानक्कमो, जाननक्कमोति अत्थो।&lt;br&gt;&#xA;अभिञ्ञाति य-कारलोपेन निद्देसोति आह ‘‘अभिञ्ञाया’’ति। समन्तभद्रकत्ताति सब्बभागेहि सुन्दरत्ता। सासनधम्मोति पटिपत्तिपटिवेधसासनस्स पकासको परियत्तिधम्मो। बुद्धसुबोधिततायाति इदं तिकं धम्मस्स हेतुसरूपफलवसेन वुत्तं, तथा नाथपभवत्तिकम्पि। मज्झे तिकद्वयं फलवसेनेव वुत्तन्ति वेदितब्बम्। किच्चसुद्धियाति धम्मं सुत्वा यथासुतवसेन पटिपज्जन्तानं सुप्पटिपत्तिसङ्खातकिच्चसुद्धिया।&lt;br&gt;&#xA;इदानि आदिकल्याणादिप्पकारमेव धम्मं देसेन्तो भगवा सोतूनं यं सासनब्रह्मचरियं मग्गब्रह्मचरियञ्च पकासेति, तप्पकासकस्स ब्रह्मचरियपदस्स सात्थन्तिआदीनि पदानि विसेसनभावेन वुत्तानि, न धम्मपदस्साति दस्सनमुखेन नानप्पकारतो अत्थं विवरितुकामो सात्थं सब्यञ्जनन्ति एवमादीसु पनातिआदिमाह। तत्थ तिस्सो सिक्खा सकलो च तन्तिधम्मो सासनब्रह्मचरियं नाम। भगवा हि धम्मं देसेन्तो सीलादिके विय तप्पकासकं तन्तिधम्मम्पि पकासेति एव सद्दत्थसमुदायत्ता परियत्तिधम्मस्स। यथानुरूपन्ति यथारहम्। सिक्खत्तयसङ्गहितञ्हि सासनब्रह्मचरियं मग्गब्रह्मचरियञ्च अत्थसम्पत्तिया सम्पन्नत्थताय, उपरूपरि अधिगन्तब्बविसेससङ्खातअत्थसम्पत्तिया च सह अत्थेन पयोजनेन वत्ततीति सात्थमेव, न तु सब्यञ्जनं, तन्तिधम्मसङ्खातं सासनब्रह्मचरियं यथावुत्तेन अत्थेन सात्थं सब्यञ्जनञ्च। किरातादिमिलक्खवचनानम्पि सात्थसब्यञ्जनत्ते समानेपि विसिट्ठत्थब्यञ्जनयोगं सन्धाय सहत्थो देवदत्तो सवित्तोतिआदि विय ‘‘सात्थं सब्यञ्जन’’न्ति वुत्तन्ति आह ‘‘अत्थसम्पत्तिया सात्थं, ब्यञ्जनसम्पत्तिया सब्यञ्जन’’न्ति। तत्थ यं अत्थं सुत्वा तथा पटिपज्जन्ता सब्बदुक्खक्खयं पापुणन्ति, तस्स तादिससम्पत्ति अत्थसम्पत्ति नाम, सम्पन्नत्थताति अत्थो। ब्यञ्जनसम्पत्ति नाम सिथिलधनितादिब्यञ्जनपरिपुण्णाय मागधिकाय सभावनिरुत्तिया गम्भीरम्पि अत्थं उत्तानं कत्वा दस्सनसमत्थता सम्पन्नब्यञ्जनताति अत्थो।&lt;br&gt;&#xA;इदानि नेत्तिप्पकरणनयेनापि (नेत्ति ४ द्वादसपद) अत्थं दस्सेतुं सङ्कासनातिआदि वुत्तम्। तत्थ सङ्खेपतो कासीयति दीपीयतीति सङ्कासनन्ति कम्मसाधनवसेन अत्थो दट्ठब्बो, एवं सेसेसुपि। पठमं कासनं पकासनम्। उभयम्पेतं उद्देसत्थवचनसङ्खातस्स वित्थारवचनम्। सकिं वुत्तस्स पुन वचनञ्च विवरणविभजनानि। उभयम्पेतं निद्देसत्थवचनम्। विवटस्स वित्थारतराभिधानं विभत्तस्स च पकारेहि ञापनं उत्तानीकरणपञ्ञत्तियो। उभयम्पेतं पटिनिद्देसत्थवचनसङ्खातस्स वित्थारवचनम्। अत्थपदसमायोगतोति यथावुत्तानि एव छ पदानि परियत्तिया अत्थविभागत्ता अत्थपदानि, तेहि सहितताय अत्थकोट्ठासयुत्तत्ताति अत्थो। अपरियोसिते पदे आदिमज्झगतवण्णो अक्खरं, एकक्खरं, पदं वा अक्खरम्। विभत्तियन्तं पदम्। पदाभिहितं अत्थं ब्यञ्जेतीति ब्यञ्जनं, वाक्यम्। कथितस्सेवत्थस्स अनेकविधेन विभागकरणं आकारो नाम। आकाराभिहितस्स निब्बचनं निरुत्ति। निब्बचनत्थवित्थारो निद्देसो। अथ वा ‘‘अक्खरेहि सङ्कासेति, पदेहि पकासेति, ब्यञ्जनेहि विवरति, आकारेहि विभजति, निरुत्तीहि उत्तानिं करोति, निद्देसेहि पञ्ञपेती’’ति वचनतो सङ्कासनपकासनसङ्खआतउद्देसत्थवाचकानि वचनानि अक्खरपदानि नाम। विवरणविभजनसङ्खातनिद्देसत्थवाचकानि वचनानि ब्यञ्जनाकारा नाम। उत्तानीकरणपञ्ञत्तिसङ्खातपटिनिद्देसत्थवाचकानि वचनानि निरुत्तिनिद्देसा नाम, तेसं सम्पत्तिया सब्यञ्जनन्ति अत्थो।&lt;br&gt;&#xA;अत्थगम्भीरतातिआदीसु अत्थो नाम तन्तिअत्थो, हेतुफलं वा। धम्मो नाम तन्ति, हेतु वा। देसना नाम यथाधम्मं धम्माभिलापो। पटिवेधो नाम यथावुत्तअत्थादीनं अविपरीतावबोधो। ते पनेते अत्थादयो यस्मा ससादीहि विय महासमुद्दो मन्दबुद्धीहि दुक्खोगाहा अलब्भनेय्यपतिट्ठा च, तस्मा गम्भीरा। तेसु पटिवेधस्सापि अत्थसन्निस्सितत्ता अत्थसभागत्ता च वुत्तं ‘‘अत्थगम्भीरतापटिवेधगम्भीरताहि सात्थ’’न्ति। धम्मदेसनानं अत्थसन्निस्सितत्तेपि सयं ब्यञ्जनरूपत्ता वुत्तं ‘‘धम्मगम्भीरतादेसनागम्भीरताहि सब्यञ्जन’’न्ति। यथावुत्तअत्थादीसु पभेदगतानि ञाणानि अत्थपटिसम्भिदादयो। तत्थ निरुत्तीति तन्तिपदानं निद्धारेत्वा वचनं, निब्बचनन्ति अत्थो। तीसु पटिसम्भिदासु ञाणं पटिभानपटिसम्भिदा। लोकिया सद्धेय्यवचनमुखेनेव अत्थेसु पसीदन्ति, न अत्थमुखेनाति आह सद्धेय्यतोतिआदि। केवलसद्दो सकलाधिवचनन्ति आह ‘‘सकलपरिपुण्णभावेना’’ति। ब्रह्मचरिय-सद्दो इध सिक्खत्तयसङ्गहं सकलं सासनं दीपेतीति आह सिक्खत्तयपरिग्गहितत्तातिआदि।&lt;br&gt;&#xA;यथावुत्तमेवत्थं अपरेनापि परियायेन दस्सेतुं अपि चातिआदि वुत्तम्। तत्थ सनिदानन्ति देसकालादिदीपकेन निदानवचनेन सनिदानम्। सउप्पत्तिकन्ति अट्ठुप्पत्तिआदियुत्तियुत्तम्। तत्रायं पाळियोजनाक्कमो – ‘‘वेरञ्जो ब्राह्मणो समणो खलु भो…पे॰… विहरती’’ति च, ‘‘तं खो पन भवन्तं गोतमं ‘इतिपि सो…पे॰… पवेदेती’ति एवं कल्याणो कित्तिसद्दो अब्भुग्गतो’’ति च, ‘‘सो धम्मं देसेति…पे॰… परियोसानकल्याणं, देसेन्तो च सात्थसब्यञ्जनादिगुणसंयुत्तं ब्रह्मचरियं पकासेती’’ति च, ‘‘साधु खो पन तथारूपानं अरहतं दस्सनं होती’’ति च अस्सोसि, सुत्वा च अथ खो वेरञ्जो ब्राह्मणो येन भगवा तेनुपसङ्कमीति।&lt;br&gt;&#xA;अट्ठकथायं पन किञ्चापि ‘‘दस्सनमत्तम्पि साधु होतीति एवं अज्झासयं कत्वा अथ खो वेरञ्जो…पे॰… उपसङ्कमी’’ति एवं साधु खो पनातिआदिपाठस्स ब्राह्मणस्स परिवितक्कनभावेन वुत्तत्ता ब्रह्मचरियं पकासेतीति पदानन्तरमेव अस्सोसीति पदं सम्बन्धितब्बं विय पञ्ञायति, तथापि ‘‘साधु खो पन तथारूपानं अरहतं दस्सनं होती’’ति एवं यथावुत्तनिदस्सनत्थेन इति-सद्देन परिच्छिन्दित्वा वुत्तत्ता पन अञ्ञत्थ इति-सद्दस्स अदस्सनतो च अथ खो वेरञ्जोतिआदिना कत्तब्बन्तरदस्सनमुखेन पाळिया पकारन्तरे पवत्तितो च यथावुत्तवसेनेव ‘‘साधु खो पन तथारूपानं अरहतं दस्सनं होती’’ति वचनानन्तरमेव अस्सोसीति पदं आनेत्वा सम्बन्धनं युत्तम्। अट्ठकथाचरियेन हि ब्राह्मणस्स अत्तना सुतवसेनेव अज्झासयो उप्पज्जतीति उपसङ्कमनहेतुदस्सनमुखेन दस्सनमत्तम्पि साधु होतीति एवं अज्झासयं कत्वातिआदि वुत्तन्ति गहेतब्बम्।&lt;br&gt;&#xA;२. सीतोदकं विय उण्होदकेनाति इदं उक्कमेन मुखारुळ्हवसेन वुत्तं, अनुपसन्तसभावताय ब्राह्मणस्सेव उण्होदकं विय सीतोदकेनाति अत्थो गहेतब्बो, ञाणतेजयुत्तताय वा भगवा उण्होदकोपमोति कत्वा तब्बिरहितं ब्राह्मणं सीतोदकं विय कत्वा तथा वुत्तन्ति गहेतब्बम्। एकीभावन्ति सम्मोदनकिरियाय एकरूपतम्। यायातिआदीसु याय कथाय सम्मोदि ब्राह्मणो, तं सम्मोदनीयं कथन्ति योजना। तत्थ खमनीयन्ति दुक्खबहुलं इदं सरीरं, कच्चि खमितुं सक्कुणेय्यम्। यापनीयन्ति चिरप्पबन्धसङ्खाताय यापनाय यापेतुं सक्कुणेय्यम्। रोगाभावेन अप्पाबाधम्। दुक्खजीविताभावेन अप्पातङ्कम्। तंतंकिच्चकरणत्थाय लहुं अकिच्छेन उट्ठातुं योग्गताय लहुट्ठानम्। बलन्ति सरीरस्स सब्बकिच्चक्खमं बलं कच्चि अत्थीति पुच्छति। फासुविहारोति सुखविहारो। सरणीयमेव दीघं कत्वा ‘‘सारणीय’’न्ति वुत्तन्ति आह ‘‘सरितब्बभावतो च सारणीय’’न्ति। परियायेहीति कारणेहि।&lt;br&gt;&#xA;भावोति किरिया, तस्मिं वत्तमानो नपुंसक-सद्दो भावनपुंसकनिद्देसो नाम, किरियाविसेसनसद्दोति अत्थो। एकमन्ते एकस्मिं अन्ते युत्तप्पदेसेति अत्थो। खण्डिच्चादिभावन्ति खण्डितदन्तपलितकेसादिभावम्। राजपरिवट्टेति राजूनं परिवत्तनं, पटिपाटियोति अत्थो। पुरातनुच्चकुलप्पसुतताय जिण्णता, न वयसाति आह ‘‘चिरकालप्पवत्तकुलन्वये’’ति। विभवानं महन्तत्तं लाति गण्हातीति महल्लकोति आह ‘‘विभवमहत्तताय समन्नागते’’ति। विभावने नाम अत्थेति पकतिविभावनसङ्खाते अत्थे। न अभिवादेति वाति अभिवादेतब्बन्ति न सल्लक्खेति, एवं असल्लक्खणपकतिकोति वुत्तं होति। रूपं निच्चं वा अनिच्चं वाति एत्थापि निच्चपकतिकं अनिच्चपकतिकं वाति अत्थो। अनिच्चं वाति एत्थ वा-सद्दो अवधारणत्थो।&lt;br&gt;&#xA;सम्पतिजातोति मुहुत्तजातो, जातसमनन्तरमेवाति अत्थो। सत्तपदवीतिहारेन गन्त्वा…पे॰… ओलोकेसीति एत्थ द्वारं पिधाय निक्खन्तोतिआदीसु विय गमनतो पुरे कतम्पि ओलोकनं पच्छा कतं विय वुत्तन्ति दट्ठब्बम्। ओलोकेसिन्ति च लोकविवरणपाटिहारिये जाते मंसचक्खुना वोलोकेसीति अत्थो। सेट्ठोति पसत्थतरो। पतिमानेसीति पूजेसि। आसभिन्ति उत्तमम्।&lt;br&gt;&#xA;३. तं वचनन्ति नाहं तं ब्राह्मणातिआदिवचनम्। अञ्ञाय सण्ठहेय्याति अरहत्ते पतिट्ठहेय्य। जातिवसेनाति खत्तियादिजातिवसेन। उपपत्तिवसेनाति देवेसु उपपत्तिवसेन। आविञ्छन्तीति आकड्ढन्ति। यस्स अभिवादादिकरणसङ्खातस्स सामग्गिरसस्स भगवति अभावं मञ्ञमानो ब्राह्मणो ‘‘अरसरूपो’’ति आह, तब्बिधुरस्स रूपतण्हादिकस्सेव सामग्गिरसस्स अभावेन भगवा ‘‘अरसरूपो’’ति दस्सेतुं सामग्गिरससद्दस्स रूपरसादीसु वत्तनप्पकारं दस्सेन्तो आह वत्थारम्मणादीतिआदि।&lt;br&gt;&#xA;तालावत्थुकताति उच्छिन्नमूलानं तालानं वत्थु विय नेसं रूपरसादीनं वत्थु चित्तसन्तानं कतन्ति इमस्मिं अत्थे मज्झेपदलोपं दीघञ्च कत्वा निद्देसोति आह तालवत्थु वियातिआदि। तालवत्थु विय येसं वत्थु कतं ते तालावत्थुकताति विसेसनस्स परनिपातो दट्ठब्बो, कततालवत्थुकाति अत्थो। मत्थकच्छिन्नतालोयेव पत्तफलादीनं अकारणताय अवत्थूति तालावत्थु, तं विय येसं वत्थु कतं ते रूपरसादयो तालावत्थुकता, अयं अञ्ञपदत्थवसेन अत्थग्गाहो हेट्ठा वुत्तनयेन सुगमोति विसेसमत्थं दस्सेन्तो आह ‘‘मत्थकच्छिन्नतालो विय कता’’ति। एवञ्च मत्थकसदिसेसु रूपरसादीसु रागेसु छिन्नेसुपि तब्बत्थुभूतस्स तालावत्थुसदिसस्स चित्तसन्तानस्स याव परिनिब्बानट्ठानं उपपन्नमेव होति। यथारुततो पन विसेसनसमासवसेन अत्थे गय्हमाने रूपरसादीनं तालावत्थुसदिसताय ठानं आपज्जति। यं पन सारत्थदीपनियं (सारत्थ॰ टी॰ १.३) एतं दोसं परिहरितुं रूपरसादीनं कुसलाकुसलत्तं वुत्तं, तं ते तथागतस्स पहीनातिआदिपाळिया, कामसुखस्सादसङ्खाता रूपरसातिआदिअट्ठकथाय च न समेति, खीणासवानम्पि याव परिनिब्बाना कुसलाकुसलानं फलुप्पत्तितो तेसं मत्थकच्छिन्नतालसदिसतापि न युत्ताति गहेतब्बम्। अथ वा मत्थकच्छिन्नतालस्स ठितं अट्ठितञ्च अमनसिकत्वा पुन अनुप्पत्तिधम्मतासदिसमत्तं उपमेत्वा तालावत्थु विय कताति विसेसनसमासवसेन अत्थग्गहणेपि न कोचि दोसो। अनु-सद्दो पच्छाति अत्थे वत्ततीति आह पच्छाभावो न होतीतिआदि। अनु अभावं गताति पच्छा अनुप्पत्तिधम्मतावसेन अभावं गता। अनच्छरियाति अनु अनु उपरूपरि विम्हयकताति अत्थो। यञ्च खो त्वं वदेसीति यं वन्दनादिसामग्गीरसाभावसङ्खातं कारणं अरसरूपताय वदेसि, तं कारणं न विज्जतीति अत्थो।&lt;br&gt;&#xA;४. सन्धाय भासितमत्थन्ति यं अत्थं सन्धाय ब्राह्मणो निब्भोगो भवं गोतमोतिआदिमाह, भगवा च यं सन्धाय निब्भोगतादिं अत्तनि अनुजानाति, तं सन्धाय भासितमत्थम्।&lt;br&gt;&#xA;५. कुलसमुदाचारकम्मन्ति कुलाचारकम्मम्। कायतो कायद्वारतो पवत्तं दुच्चरितं कायदुच्चरितम्। अनेकविहिताति अनेकप्पकारा।&lt;br&gt;&#xA;६. पञ्चकामगुणिकरागस्साति रूपादीसु पञ्चसु कामकोट्ठासेसु अतिविय सङ्गवसेन नियुत्तस्स कामरागस्स, एतेन अनागामीनं वत्थाभरणादीसु सङ्गनिकन्तिवसेन उप्पज्जनकामरागस्स कामरागताभावं दस्सेति तस्स रूपरागादीसु सङ्गहतो। अवसेसानन्ति एत्थ सक्कायदिट्ठिविचिकिच्छानं पठमेन मग्गेन, सेसानं चतूहिपि उच्छेदं वदति, तेनाह ‘‘यथानुरूप’’न्ति।&lt;br&gt;&#xA;७. जिगुच्छति मञ्ञेति जिगुच्छति विय, ‘‘जिगुच्छती’’ति वा सल्लक्खेमि। अकोसल्लसम्भूतट्ठेनाति अञ्ञाणसम्भूतट्ठेन।&lt;br&gt;&#xA;८-१०. तत्राति यथावुत्तेसु द्वीसु अत्थविकप्पेसु। पटिसन्धिपरियायोपि इध गब्भसद्दोति आह ‘‘देवलोकपटिसन्धिपटिलाभाया’’ति। अपुनब्भवभूताति खणे खणे उप्पज्जमानानं धम्मानं अभिनिब्बत्ति।&lt;br&gt;&#xA;११. धम्मधातुन्ति सब्बञ्ञुतञ्ञाणम्। तञ्हि धम्मे याथावतो धारेति उपधारेतीति ‘‘धम्मधातू’’ति वुच्चति। देसनाविलासप्पत्तोति अभिरुचिवसेन परिवत्तेत्वा देसेतुं समत्थता देसनाविलासो, तं पत्तो। करुणाविप्फारन्ति सब्बसत्तेसु महाकरुणाय फरणम्। तादिगुणलक्खणमेव उपमाय विभावेन्तो आह ‘‘पथवीसमचित्तत’’न्ति। ततोयेव अकुज्झनसभावतो अकुप्पधम्मता। जातिया अनुगतन्ति जातिया अनुबद्धम्। जराय अनुसटन्ति जराय पलिवेठितम्। वट्टखाणुभूतन्ति वट्टतो उद्धरितुं असक्कुणेय्यताय वट्टे निच्चलभावेन ठितं खाणु विय भूतम्। जातानं मच्चानं निच्चं मरणतो भयन्ति आह अज्ज मरित्वातिआदि। अप्पटिसमं पुरेजातभावन्ति असदिसं अरियाय जातिया पठमजातभावं, सब्बजेट्ठभावन्ति अत्थो।&lt;br&gt;&#xA;‘‘अपी’’ति अवत्वा ‘‘पी’’ति वदन्तो पि-सद्दो विसुं अत्थि निपातोति दस्सेति। सम्मा अधिसयितानीति पादादीहि उपघातं अकरोन्तिया सम्मदेव उपरि सयितानि, अकम्मकस्सापि सयतिधातुनो अधिपुब्बताय सकम्मकता दट्ठब्बा। नखसिखाति नखग्गानि। सकुणानं पक्खा हत्थपादट्ठानियाति आह ‘‘सङ्कुटितहत्थपादा’’ति। एत्थाति आलोकट्ठाने। निक्खमन्तानन्ति निक्खमन्तेसु, निद्धारणे हेतं सामिवचनम्। अण्डकोसन्ति अण्डकपालम्।&lt;br&gt;&#xA;लोकोयेव लोकसन्निवासो। अबुज्झि एत्थाति रुक्खो बोधि, सयं बुज्झति, बुज्झन्ति वा तेनाति मग्गोपि सब्बञ्ञुतञ्ञाणम्पि बोधि। बुज्झीयतीति निब्बानं बोधि। अन्तरा च बोधिन्ति दुतियमुदाहरणं विनापि रुक्ख-सद्देन बोधि-सद्दस्स रुक्खप्पवत्तिदस्सनत्थम्। वरभूरिमेधसोति महापथवी विय पत्थटपञ्ञोति अत्थो। तिस्सो विज्जाति अरहत्तमग्गो अत्तना सह वत्तमानं सम्मादिट्ठिसङ्खातं आसवक्खयञाणञ्चेव इतरा द्वे महग्गतविज्जा च तब्बिनिबन्धककिलेसविद्धंसनवसेन उप्पादनतो ‘‘तिस्सो विज्जा’’ति वुच्चति। छ अभिञ्ञाति एत्थापि एसेव नयो। सावकपारमीञाणन्ति अग्गसावकेहि पटिलभितब्बं सब्बमेव लोकियलोकुत्तरञाणम्। पच्चेकबोधिञाणन्ति एत्थापि एसेव नयो।&lt;br&gt;&#xA;ओपम्मसम्पटिपादनन्ति ओपम्मत्थस्स उपमेय्येन समं पटिपादनम्। अत्थेनाति उपमेय्यत्थेन। तिक्खखरविप्पसन्नसूरभावोति इमिना सङ्खारुपेक्खापत्ततं विपस्सनाय दस्सेति। परिणामकालोति इमिना वुट्ठानगामिनिभावापत्तिम्। तदा च सा मग्गञाणगब्भं धारेन्ती विय होतीति आह ‘‘गब्भग्गहणकालो’’ति। अनुपुब्बाधिगतेनाति पठममग्गादिपटिपाटिया अधिगतेन। चतुरङ्गसमन्नागतन्ति ‘‘कामं तचो च न्हारु च अट्ठि च अवसिस्सतु (म॰ नि॰ २.१८४; सं॰ नि॰ २.२२; अ॰ नि॰ २.५; महानि॰ १९६), सरीरे उपसुस्सतु मंसलोहित’’न्ति एवं वुत्तचतुरङ्गसमन्नागतं वीरियम्।&lt;br&gt;&#xA;छन्दो कामोतिआदीसु पत्थनाकारेन पवत्तो दुब्बलो लोभो इच्छनट्ठेन छन्दो। ततो बलवा रञ्जनट्ठेन रागो। ततोपि बलवतरो छन्दरागो। निमित्तानुब्यञ्जनसङ्कप्पवसेन पवत्तो सङ्कप्पो। ततोपि बलवसङ्कप्पवसेनेव पवत्तो रागो। ततोपि बलवतरो सङ्कप्परागो। स्वायं पभेदो एकस्सेव लोभस्स पवत्तिआकारभेदेन अवत्थाभेदेन च वुत्तो।&lt;/p&gt;</description>
    </item>
    <item>
      <title>०१. कम्मक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_kammakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_kammakkhandhako/</guid>
      <description>&lt;p&gt;१. कम्मक्खन्धको&lt;/p&gt;&#xA;&lt;h2 id=&#34;तजजनयकममकथवणणन&#34;&gt;तज्जनीयकम्मकथावण्णना&lt;/h2&gt;&#xA;&lt;p&gt;१. चूळवग्गस्स पठमे कम्मक्खन्धके ताव ‘‘बलवाबलव’’न्ति इदं एकपदम्। ‘‘बलवबलव’’न्ति वत्तब्बे आकारं कत्वा ‘‘बलवाबलव’’न्ति वुत्तम्। तञ्च ‘‘दुक्खदुक्ख’’न्तिआदीसु विय अतिसयत्थे वत्ततीति आह ‘‘सुट्ठु बलवं पटिवदथा’’ति, अति विय बलवं कत्वा पटिवचनं देथाति अत्थो।&lt;br&gt;&#xA;२. पाळियं आपत्ति आरोपेतब्बाति एत्थ किञ्चापि ‘‘मा खो तुम्हे आयस्मन्तो एसो अजेसी’’तिआदिके भण्डनादिजनके वचने पञ्ञत्ता काचि आपत्ति नाम नत्थि मुसापेसुञ्ञादीसु एतस्स अप्पविट्ठत्ता, तथापि भिक्खूहि विसुं, सङ्घमज्झे च ‘‘मा, आवुसो, भिक्खू अञ्ञमञ्ञं पयोजेत्वा भण्डनादिं अकासि, नेदं अप्पिच्छतादीनं अत्थाय वत्तती’’ति एवं अपञ्ञत्तेन वुच्चमानस्स भिक्खुनो अनादरियेन अनोरमनपच्चया वा अञ्ञवादविहेसादिकरणपच्चया वा या आपत्ति होति, सा आपत्ति आरोपेतब्बा दिट्ठिविपन्नस्स वियाति एवमत्थो दट्ठब्बो।&lt;br&gt;&#xA;यस्स पन इदं वचनं विनाव कायवाचाहि आपन्ना लहुकापत्ति अत्थि, तस्सपि आरोपेतब्बाव। यं पन कम्मवाचाय ‘‘अत्तना भण्डनकारका’’ति अत्तना-सद्दग्गहणं, ‘‘येपि चञ्ञे भिक्खू भण्डनकारका…पे॰… ते उपसङ्कमित्वा’’तिआदिवचनञ्च, तं वत्थुवसेन गहितम्। यो पन सयमेव भण्डनकारको होति, अञ्ञे पन भण्डनकारके उपसङ्कमित्वा ‘‘मा खो तुम्हे’’तिआदिवचनं न वदति, तस्सापेतं कम्मं कातब्बमेव। करोन्तेहि च ‘‘सुणातु मे, भन्ते, सङ्घो, अयं इत्थन्नामो भिक्खु भण्डनकारको…पे॰… सङ्घे अधिकरणकारको। यदि सङ्घस्स पत्तकल्ल’’न्तिआदिनाव कम्मवाचा कातब्बा। यो च अञ्ञेपि भिक्खू कलहाय समादपेति, तस्सापि एवमेव कम्मवाचं कातुं वट्टति अञ्ञेसं समादापनस्सपि भण्डनकारकत्ते एव पविसनतो। अञ्ञेसं समादापनाकारम्पि वत्वाव, कम्मवाचं कातुकामेनपि च तेहि वुत्तवचनत्थमेव गहेत्वा तदनुगुणं योजेत्वाव कातब्बं, न इधागतवसेनेव सब्बेसम्पि इधागतवसेनेव वचनासम्भवा। भूतेन वत्थुना कतमेव हि अविपन्नं होति, नाञ्ञन्ति गहेतब्बम्। एस नयो नियस्सकम्मादीसुपि।&lt;br&gt;&#xA;तज्जनीयकम्मकथावण्णना निट्ठिता।&lt;/p&gt;</description>
    </item>
    <item>
      <title>०१. पाराजिककण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_pArAjikakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_pArAjikakaNDam/</guid>
      <description>&lt;p&gt;१. पाराजिककण्डम्&lt;/p&gt;&#xA;&lt;h2 id=&#34;१-उबभजणमणडलकसकखपदवणणन&#34;&gt;१. उब्भजाणुमण्डलिकसिक्खापदवण्णना&lt;/h2&gt;&#xA;&lt;p&gt;६५६. भिक्खुनीविभङ्गे मिगारमातुयाति मिगारमातु, विसाखायाति अत्थो। पाळियं ‘‘एहि भिक्खुनीति भिक्खुनी, तीहि सरणगमनेहि उपसम्पन्नाति भिक्खुनी’’ति इदं भिक्खुविभङ्गपाळिया समदस्सनत्थं अट्ठगरुधम्मप्पटिग्गहणेन लद्धूपसम्पदं महापजापतिगोतमिञ्चेव ताय सह निक्खन्ता भगवतो आणाय भिक्खूनञ्ञेव सन्तिके एकतोउपसम्पन्ना पञ्चसतसाकियानियो च सन्धाय वुत्तम्। ता हि भगवता आनन्दत्थेरस्स याचनाय पब्बज्जं अनुजानन्तेन ‘‘एथ भिक्खुनियो, मम सासने तुम्हेपि पविसथा’’ति वुत्ता विय जाता। साकियानियो एव सरणसीलानि दत्वा कम्मवाचाय उपसम्पादितत्ता ‘‘तीहि सरणगमनेहि उपसम्पन्ना’’ति वुत्ता। न हि एताहि अञ्ञा एहिभिक्खुनिभावादिना उपसम्पन्ना नाम सन्ति। यं पन थेरीगाथासु भद्दाय कुण्डलकेसिया –&lt;br&gt;&#xA;‘‘निहच्च जाणुं वन्दित्वा, सम्मुखा अञ्जलिं अकम्।&lt;br&gt;&#xA;‘एहि भद्दे’ति मं अवोच, सा मे आसूपसम्पदा’’ति॥ (थेरीगा॰ १०९) –&lt;br&gt;&#xA;वुत्तम्। यञ्च अपदानेपि –&lt;br&gt;&#xA;‘‘आयाचितो तदा आह, ‘एहि भद्दे’ति नायको।&lt;br&gt;&#xA;तदाहं उपसम्पन्ना, परित्तं तोयमद्दस’’न्ति॥ (अप॰ थेरी २.३.४४) –&lt;br&gt;&#xA;वुत्तम्। तम्पि ‘‘एहि त्वं भिक्खुनीनं सन्तिके पब्बज्जं, उपसम्पदञ्च गण्हाही’’ति भगवतो आणा उपसम्पदाय कारणत्ता उपसम्पदा अहोसीति इममत्थं सन्धाय वुत्तम्। तथा हि वुत्तं थेरीगाथाट्ठकथायं ‘‘एहि भद्दे, भिक्खुनुपस्सयं गन्त्वा भिक्खुनीनं सन्तिके पब्बज्ज उपसम्पज्जस्सूति मं अवच आणापेसि, सा सत्थु आणा मय्हं उपसम्पदाय कारणत्ता उपसम्पदा आसि अहोसी’’ति (थेरीगा॰ अट्ठ॰ १११)।&lt;br&gt;&#xA;६५७. साधारणपाराजिकेहीति मेथुनादीहि चतूहि। तानि, पन अञ्ञानि च साधारणसिक्खापदानि यस्मा भिक्खुविभङ्गे वुत्तनिदानवत्थादीसु एव साधारणवसेन पञ्ञत्तानि, पच्छा पन तानि भिक्खुनीनं पातिमोक्खुद्देसं अनुजानन्तेन भगवता तासं सिक्खापच्चक्खानाभावेन ‘‘या पन भिक्खुनी छन्दसो मेथुनं धम्मं पटिसेवेय्या’’तिआदिना तदनुरूपवसेन परिवत्तेत्वा असाधारणसिक्खापदेहि सद्धिं संसन्देत्वा भिक्खुनिपातिमोक्खुद्देसवसेन एकतो सङ्गहितानि। यस्मा च नेसं भिक्खुविभङ्गे (पारा॰ ४४ आदयो) वुत्तनयेनेव सब्बोपि विनिच्छयो सक्का ञातुं, तस्मा तानि वज्जेत्वा असाधारणानं एव इध विभङ्गो वुत्तोति वेदितब्बम्।&lt;br&gt;&#xA;६५९. भिक्खूनं ‘‘कायसंसग्गं सादियेय्या’’ति अवत्वा ‘‘समापज्जेय्या’’ति वुत्तत्ता ‘‘भिक्खु आपत्तिया न कारेतब्बो’’ति वुत्तम्। तब्बहुलनयेनाति किरियासमुट्ठानस्सेव बहुलभावतो, एतेन अकिरियासमुट्ठानापि अयं आपत्ति होतीति दस्सेति। किञ्चापि दस्सेति, मयं पनेत्थ एवं तक्कयाम ‘‘कायसंसग्गक्खणे सादियन्तिया किरियाय अभावेपि ततो पुब्बे पवत्तितानं पटिच्छन्नट्ठानगमनइङ्गिताकारदस्सनादिकिरियानं वसेनेव किरियासमउट्ठानमेव, परेहि मग्गे करियमानुपक्कमेन निच्चलस्स सादियतो सुक्कविस्सट्ठि विय पुब्बपयोगाभावेपि वा तस्मिञ्ञेव खणे परूपक्कमेन जनियमानाय अत्तनो कायचलनादिसङ्खाताय किरियाय, सा हि सादियमानेन तस्सा चित्तेनापि समुट्ठिता किरिया नाम होति अवायमित्वा परूपक्कमेन मेथुनसादियने विय, भिक्खूनं पन परूपक्कमजनितं किरियं अब्बोहारिकं कत्वा अत्तना करियमानपयोगवसेनेव ‘कायसंसग्गं समापज्जेय्या’ति एवं विसेसेत्वाव सिक्खापदस्स पञ्ञत्तत्ता सादियमानेपि न दोसो। इतरथा हि तब्बहुलनयेनेत्थ किरियत्ते गय्हमाने अञ्ञेसम्पि किरियाकिरियसिक्खापदानं किरियत्तग्गहणप्पसङ्गो सिया’’ति। तस्मा वीमंसित्वा गहेतब्बम्। साति किरियासमुट्ठानता। तथेवाति कायसंसग्गरागी एव।&lt;br&gt;&#xA;उब्भजाणुमण्डलिकसिक्खापदवण्णना निट्ठिता।&lt;/p&gt;</description>
    </item>
    <item>
      <title>०१. पाराजिककण्डो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_pArAjikakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_pArAjikakaNDo/</guid>
      <description>&lt;p&gt;१. पाराजिककण्डो&lt;br&gt;&#xA;१. पठमपाराजिकम्&lt;/p&gt;&#xA;&lt;h2 id=&#34;सदननभणवरवणणन&#34;&gt;सुदिन्नभाणवारवण्णना&lt;/h2&gt;&#xA;&lt;p&gt;२४. विक्कायिकभण्डस्स विक्किणनं इणदानञ्च भण्डप्पयोजनं नाम। एवं पयोजितस्स मूलस्स सह वड्ढिया गहणवायामो उद्धारो नाम। असुकदिवसे दिन्नन्तिआदिना पमुट्ठस्स सतुप्पादनादि सारणं नाम। चतुब्बिधायाति खत्तियब्राह्मणगहपतिसमणानं वसेन, भिक्खुआदीनं वा वसेन चतुब्बिधाय। दिस्वानस्स एतदहोसीति हेतुअत्थे अयं दिस्वान-सद्दो असमानकत्तुकत्ता, यथा घतं पिवित्वा बलं होतीति, एवमञ्ञत्थापि एवरूपेसु। भब्बकुलपुत्तोति उपनिस्सयमत्तसभावेन वुत्तं, न पच्छिमभविकताय। तेनेवस्स मातादिअकल्याणमित्तसमायोगेन कतवीतिक्कमनं निस्साय उप्पन्नविप्पटिसारेन अधिगमन्तरायो जातो। पच्छिमभविकानं पुब्बबुद्धुप्पादेसु लद्धब्याकरणानं न सक्का केनचि अन्तरायं कातुम्। तेनेव अङ्गुलिमालत्थेरादयो अकुसलं कत्वापि अधिगमसम्पन्ना एव अहेसुन्ति। चरिमकचित्तन्ति चुतिचित्तम्। सङ्खं विय लिखितं घंसित्वा धोवितं सङ्खलिखितन्ति आह धोतइच्चादि। अज्झावसताति अधि-सद्दयोगेन अगारन्ति भुम्मत्थे उपयोगवचनन्ति आह ‘‘अगारमज्झे’’ति। कसायरसरत्तानि कासायानीति आह ‘‘कसायरसपीतताया’’ति। कसायतो निब्बत्तताय च हि रसोपि ‘‘कसायरसो’’ति वुच्चति।&lt;br&gt;&#xA;२६. यदा जानाति-सद्दो बोधनत्थो न होति, तदा तस्स पयोगे सप्पिनो जानाति मधुनो जानातीतिआदीसु विय करणत्थे सामिवचनं सद्दसत्थविदू इच्छन्तीति आह ‘‘किञ्चि दुक्खेन नानुभोसी’’ति। केनचि दुक्खेन नानुभोसीति अत्थो, किञ्चीति एत्थापि हि करणत्थे सामिवचनस्स लोपो कतो, तेनेव वक्खति ‘‘विकप्पद्वयेपि पुरिमपदस्स उत्तरपदेन समानविभत्तिलोपो दट्ठब्बो’’ति। यदा पन जानाति-सद्दो सरणत्थो होति, तदा मातु सरतीतिआदीसु विय उपयोगत्थे सामिवचनं सद्दसत्थविदू वदन्तीति आह ‘‘अथ वा किञ्चि दुक्खं नस्सरतीति अत्थो’’ति, कस्सचि दुक्खस्स अननुभूतताय नस्सरतीति अत्थो। विकप्पद्वयेपीति अनुभवनसरणत्थवसेन वुत्ते दुतियततियविकप्पद्वये। पुरिमपदस्साति किञ्चीति पदस्स। उत्तरपदेनाति दुक्खस्सातिपदेन। समानाय सामिवचनभूताय विभत्तिया ‘‘कस्सचि दुक्खस्सा’’ति वत्तब्बे ‘‘किञ्चि दुक्खस्सा’’ति लोपोति दट्ठब्बो। मरणेनपि मयं तेति एत्थ तेति पदस्स सहत्थे करणवसेनपि अत्थं दस्सेतुं तया वियोगं वा पापुणिस्सामाति अत्थन्तरं वुत्तम्।&lt;br&gt;&#xA;२८. गन्धब्बा नाम गायनका। नटा नाम रङ्गनटा। नाटका लङ्घनकादयो। सुखूपकरणेहि अत्तनो परिचरणं करोन्तो यस्मा लळन्तो कीळन्तो नाम होति, तस्मा दुतिये अत्थविकप्पे लळातिआदि वुत्तम्। दानप्पदानादीनीति एत्थ निच्चदानं दानं नाम, विसेसदानं पदानं नाम, आदि-सद्देन सीलादीनि सङ्गण्हाति।&lt;br&gt;&#xA;३०. चुद्दस भत्तानीति सङ्घभत्तं उद्देसभत्तं निमन्तनं सलाकं पक्खिकं उपोसथिकं पाटिपदिकं आगन्तुकं गमिकं गिलानं गिलानुपट्ठाकं विहार-धुर-वारभत्तन्ति इमानि चुद्दस भत्तानि। एत्थ च सेनासनादिपच्चयत्तयनिस्सितेसु आरञ्ञकङ्गादिपधानङ्गानं गहणवसेन सेसधुतङ्गानिपि गहितानेव होन्तीति वेदितब्बम्। वज्जीनन्ति वज्जीराजूनम्। वज्जीसूति जनपदापेक्खं बहुवचनं, वज्जीनामके जनपदेति अत्थो। पञ्चकामगुणायेव उपभुञ्जितब्बतो परिभुञ्जितब्बतो च उपभोगपरिभोगा, इत्थिवत्थादीनि च तदुपकरणानीति आह ‘‘येहि तेस’’न्तिआदि। उक्कट्ठपिण्डपातिकत्ताति सेसधुतङ्गपरिवारितेन उक्कट्ठपिण्डपातिकधुतङ्गेन समन्नागतत्ता, तेनाह ‘‘सपदानचारं चरितुकामो’’ति।&lt;br&gt;&#xA;३१. दोसाति रत्ति। तत्थ अभिवुत्थं परिवुसितं आभिदोसिकं, अभिदोसं वा पच्चूसकालं गतो पत्तो अतिक्कन्तो आभिदोसिको, तेनाह एकरत्तातिक्कन्तस्स वातिआदि।&lt;br&gt;&#xA;३२. उदककञ्जियन्ति पानीयपरिभोजनीयउदकञ्च यागु च। तथाति समुच्चयत्थे।अनोकप्पनं असद्दहनं, अमरिसनं असहनम्।&lt;br&gt;&#xA;३४. तद्धितलोपन्ति पितामहतो आगतं ‘‘पेतामह’’न्ति वत्तब्बे तद्धितपच्चयनिमित्तस्स ए-कारस्स लोपं कत्वाति अत्थो। येसं सन्तकं धनं गहितं, ते इणायिका। पलिबुद्धोति ‘मा गच्छ मा भुञ्जा’तिआदिना कतावरणो, पीळितोति अत्थो।&lt;br&gt;&#xA;३५. अत्तनाति सयम्। सपतिनो धनसामिनो इदं सापतेय्यं, धनम्। तदेव विभवो।&lt;br&gt;&#xA;३६. भिज्जन्तीति अगहितपुब्बा एव भिज्जन्ति। दिन्नापि पटिसन्धीति पितरा दिन्नं सुक्कं निस्साय उप्पन्नस्स सत्तस्स पटिसन्धिपि तेन दिन्ना नाम होतीति वुत्तम्। सुक्कमेव वा इध पटिसन्धिनिस्सयत्ता ‘‘पटिसन्धी’’ति वुत्तं, तेनाह ‘‘खिप्पं पतिट्ठाती’’ति। न हि पितु संयोगक्खणेयेव सत्तस्स उप्पत्तिनियमो अत्थि सुक्कमेव तथा पतिट्ठाननियमतो। सुक्के पन पतिट्ठिते याव सत्त दिवसानि, अड्ढमासमत्तं वा, तं गब्भसण्ठानस्स खेत्तमेव होति मातु मंसस्स लोहितलेसस्स सब्बदापि विज्जमानत्ता। पुब्बेपि पञ्ञत्तसिक्खापदानं सब्भावतो अपञ्ञत्ते सिक्खापदेति इमस्स पठमपाराजिकसिक्खापदे अट्ठपितेति अत्थो वुत्तो। एवरूपन्ति एवं गरुकसभावं, पाराजिकसङ्घादिसेसवत्थुभूतन्ति अत्थो, तेनाह ‘‘अवसेसे पञ्चखुद्दकापत्तिक्खन्धे एव पञ्ञपेसी’’ति। यं आदीनवन्ति सम्बन्धो। कायविञ्ञत्तिचोपनतोति कायविञ्ञत्तिया निब्बत्तचलनतो।&lt;br&gt;&#xA;तेनेवाति अवधारणेन यानि गब्भग्गहणकारणानि निवत्तितानि, तानिपि दस्सेतुं किं पनातिआदि वुत्तम्। तत्थ उभयेसं छन्दरागवसेन कायसंसग्गो वुत्तो। इत्थिया एव छन्दरागवसेन नाभिपरामसनं विसुं वुत्तम्। सामपण्डितस्स हि माता पुत्तुप्पत्तिया सञ्जातादरा नाभिपरामसनकाले कामरागसमाकुलचित्ता अहोसि, इतरथा पुत्तुप्पत्तिया एव असम्भवतो। ‘‘सक्को चस्सा कामरागसमुप्पत्तिनिमित्तानि अकासी’’तिपि वदन्ति, वत्थुवसेन वा एतं नाभिपरामसनं कायसंसग्गतो विसुं वुत्तन्ति दट्ठब्बम्। मातङ्गपण्डितस्स दिट्ठमङ्गलिकाय नाभिपरामसनेन मण्डब्यस्स निब्बत्ति अहोसि। चण्डपज्जोतमातु नाभियं विच्छिका फरित्वा गता, तेन चण्डपज्जोतस्स निब्बत्ति अहोसीति आह एतेनेव नयेनातिआदि।&lt;br&gt;&#xA;अयन्ति सुदिन्नस्स पुराणदुतियिका। यं सन्धायाति यं अज्झाचारं सन्धाय। मातापितरो च सन्निपतिता होन्तीति इमिना सुक्कस्स सम्भवं दीपेति, माता च उतुनी होतीति इमिना सोणितस्स। गन्धब्बोति तत्रुपगो सत्तो अधिप्पेतो, गन्तब्बोति वुत्तं होति, त-कारस्स चेत्थ ध-कारो कतो। अथ वा गन्धब्बा नाम रङ्गनटा, ते विय तत्र तत्र भवेसु नानावेसग्गहणतो अयम्पि ‘‘गन्धब्बो’’ति वुत्तो, सो मातापितूनं सन्निपातक्खणतो पच्छापि सत्ताहब्भन्तरे तत्र उपपन्नो ‘‘पच्चुपट्ठितो’’ति वुत्तो। गब्भस्साति कललरूपसहितस्स पटिसन्धिविञ्ञाणस्स। तञ्हि इध ‘‘गब्भो’’ति अधिप्पेतं सा तेन गब्भं गण्हीतिआदीसु (पारा॰ ३६) विय। अस्स तं अज्झाचारन्ति सम्बन्धो। पाळियं निरब्बुदो वत भो भिक्खुसङ्घो निरादीनवोति इमस्स अनन्तरं तस्मिं भिक्खुसङ्घेति अज्झाहरित्वा सुदिन्नेन…पे॰… आदीनवो उप्पादितोति योजना वेदितब्बा। इतिहाति निपातसमुदायस्स एवन्ति इदं अत्थभवनम्। मुहुत्तेनाति इदं खणेनाति पदस्स वेवचनम्। याव ब्रह्मलोका अब्भुग्गतोपि देवानं तावमहन्तो सद्दो तेसं रूपं विय मनुस्सानं गोचरो न होति। तस्मा पच्छा सुदिन्नेन वुत्ते एव जानिंसूति दट्ठब्बम्।&lt;br&gt;&#xA;३७. मग्गब्रह्मचरियन्ति मग्गपदट्ठानं सिक्खत्तयमेव उपचारतो वुत्तं तस्सेव यावजीवं चरितब्बत्ता। अविप्फारिकोति उद्देसादीसु अब्यावटो। वहच्छिन्नोति छिन्नपादो, छिन्नखन्धो वा। चिन्तयीति इमिना पज्झायीति पदस्स किरियापदत्तं दस्सेति। तेन ‘‘किसो अहोसि…पे॰… पज्झायि चा’’ति च-कारं आनेत्वा पाळियोजना कातब्बा।&lt;br&gt;&#xA;३८. गणे जनसमागमे सन्निपातनं गणसङ्गणिका, साव पपञ्चा, तेन गणसङ्गणिकापपञ्चेन। यस्साति ये अस्स। कथाफासुकाति विस्सासिकभावेन फासुककथा, सुखसम्भासाति अत्थो। उपादारूपं भूतरूपमुखेनेव मन्दनं पीननञ्च होतीति आह पसादइच्चादि। दानीति निपातो इध पन-सद्दत्थे वत्तति तक्कालवाचिनो एतरहि-पदस्स विसुं वुच्चमानत्ताति आह ‘‘सो पन त्व’’न्ति। नो-सद्दोपि नु-सद्दो विय पुच्छनत्थोति आह ‘‘कच्चि नु त्व’’न्ति। तमेवाति गिहिभावपत्थनालक्खणमेव। अनभिरतिमेवाति एव-कारेन निवत्तिताय पन तदञ्ञाय अनभिरतिया विज्जमानत्तं दस्सेतुं अधिकुसलानन्तिआदि वुत्तं, समथविपस्सना अधिकुसला नाम। इदं पनातिआदि उपरि वत्तब्बविसेसदस्सनम्। परियायवचनमत्तन्ति सद्दत्थकथनमत्तम्।&lt;br&gt;&#xA;तस्मिन्ति धम्मे, एवं विरागाय देसिते सतीति अत्थो। नामाति गरहायम्। लोकुत्तरनिब्बानन्ति विरागायातिआदिना वुत्तकिलेसक्खयनिब्बानतो विसेसेति। जातिं निस्साय उप्पज्जनकमानो एव मदजननट्ठेन मदोति मानमदो। ‘‘अहं पुरिसो’’ति पवत्तो मानो पुरिसमदो। ‘‘असद्धम्मसेवनासमत्थतं निस्साय मानो, रागो एव वा पुरिसमदो’’ति केचि। आदि-सद्देन बलमदादिं सङ्गण्हाति। तेभूमकवट्टन्ति तीसु भूमीसु कम्मकिलेसविपाका पवत्तनट्ठेन वट्टम्। विरज्जतीति विगच्छति। योनियोति अण्डजादयो, ता पन यवन्ति ताहि सत्ता अमिस्सितापि समानजातिताय मिस्सिता होन्तीति ‘‘योनियो’’ति वुत्ता।&lt;br&gt;&#xA;ञाततीरणपहानवसेनाति एत्थ लक्खणादिवसेन सप्पच्चयनामरूपपरिग्गहो ञातपरिञ्ञा नाम। कलापसम्मसनादिवसेन पवत्ता लोकियविपस्सना तीरणपरिञ्ञा नाम। अरियमग्गो पहानपरिञ्ञा नाम। इध पन ञाततीरणकिच्चानम्पि असम्मोहतो मग्गक्खणे सिज्झनतो अरियमग्गमेव सन्धाय तिविधापि परिञ्ञा वुत्ता, तेनेव ‘‘लोकुत्तरमग्गोव कथितो’’ति वुत्तम्। कामेसु पातब्यतानन्ति वत्थुकामेसु पातब्यतासङ्खातानं सुभादिआकारानं तदाकारगाहिकानं तण्हानन्ति अत्थो। विसयमुखेन हेत्थ विसयिनो गहिता। तीसु ठानेसूति ‘‘विरागाय धम्मो देसितो…पे॰… नो सउपादानाया’’ति एवं वुत्तेसु।&lt;br&gt;&#xA;३९. कलिसासनारोपनत्थायाति दोसारोपनत्थाय। कलीति कोधस्स नामं, तस्स सासनं कलिसासनं, कोधवसेन वुच्चमाना गरहा। अज्झाचारोव वीतिक्कमो। समणकरणानं धम्मानन्ति समणभावकरानं हिरोत्तप्पादिधम्मानम्। पाळियं कथं-सद्दयोगेन न सक्खिस्ससीति अनागतवचनं कतं, ‘‘नाम-सद्दयोगेना’’तिपि वदन्ति। अतिविय दुक्खविपाकन्ति गहट्ठानं नातिसावज्जम्पि कम्मं पब्बजितानं भगवतो आणावीतिक्कमतो चेव समादिन्नसिक्खत्तयविनासनतो च महासावज्जं होतीति वुत्तम्। उदके भवं ओदकं, धोवनकिच्चन्ति आह उदककिच्चन्तिआदि। समापज्जिस्ससीति अनागतवचनं नाम-सद्दयोगेन कतन्ति आह ‘‘नाम-सद्देन योजेतब्ब’’न्ति। दुब्भरतादीनं हेतुभूतो असंवरो इध दुब्भरतादि-सद्देन वुत्तो कारणे कारियोपचारेनाति आह ‘‘दुब्भरतादीनं वत्थुभूतस्स असंवरस्सा’’ति। अत्ताति अत्तभावो। दुब्भरतन्ति अत्तना उपट्ठाकेहि च दुक्खेन भरितब्बतम्। सत्तेहि किलेसेहि च सङ्गणनं समोधानं सङ्गणिकाति आह गणसङ्गणिकायातिआदि। अट्ठकुसीतवत्थुपारिपूरियाति एत्थ कम्मं कातब्बन्ति एकं, तथा अकासिन्ति, मग्गो गन्तब्बोति अगमासिन्ति, नालत्थं भोजनस्स पारिपूरिन्ति, अलत्थन्ति, उप्पन्नो मे आबाधोति, अचिरवुट्ठितो गेलञ्ञाति एकन्ति इमानि अट्ठ कुसीतवत्थूनि नाम। एत्थ च कोसज्जं कुसीत-सद्देन वुत्तम्। विनापि हि भावजोतनपच्चयं भावत्थो विञ्ञायति यथा पटस्स सुक्कन्ति। सब्बकिलेसापचयभूताय विवट्टायाति रागादिसब्बकिलेसानं अपचयहेतुभूताय निब्बानाय, निब्बानत्थन्ति अत्थो। संवरप्पहानपटिसंयुत्तन्ति सीलसंवरादीहि पञ्चहि संवरेहि चेव तदङ्गप्पहानादीहि पञ्चहि पहानेहि च उपेतम्। असुत्तन्त विनिबद्धन्ति तीसु पिटकेसु पाळिसङ्खातसुत्तन्तवसेन अरचितं, सङ्गीतिकारेहि च अनारोपितं, तेनाह ‘‘पाळिविनिमुत्त’’न्ति। तेन च अट्ठकथासु यथानुरूपं सङ्गहितन्ति दस्सेति। एवरूपा हि पकिण्णकदेसना अट्ठकथाय मूलम्। ओक्कन्तिकधम्मदेसना नाम तस्मिं तस्मिं पसङ्गे ओतारेत्वा ओतारेत्वा नानानयेहि कथियमाना धम्मदेसना, तेनाह भगवा किरातिआदि। पटिक्खिपनाधिप्पायाति पञ्ञत्तम्पि सिक्खापदं ‘‘किमेतेना’’ति मद्दनचित्ता।&lt;br&gt;&#xA;वुत्तत्थवसेनाति पतिट्ठाअधिगमुपायवसेन। सिक्खापदविभङ्गे या तस्मिं समये कामेसुमिच्छाचारा आरति विरतीतिआदिना (विभ॰ ७०६) निद्दिट्ठविरतियो चेव, या तस्मिं समये चेतना सञ्चेतनातिआदिना (विभ॰ ७०४) निद्दिट्ठचेतना च, कामेसुमिच्छाचारा विरमन्तस्स फस्सो…पे॰… अविक्खेपोतिआदिना (विभ॰ ७०५) निद्दिट्ठफस्सादिधम्मा च सिक्खापदन्ति दस्सेतुं ‘‘अयञ्च अत्थो सिक्खापदविभङ्गे वुत्तनयेनेव वेदितब्बो’’ति वुत्तम्। ‘‘यो तत्थ नामकायो पदकायोति इदं महाअट्ठकथायं वुत्त’’न्ति वदन्ति। नामकायोति नामसमूहो नामपञ्ञत्तियेव, सेसानिपि तस्सेव वेवचनानि। सिक्खाकोट्ठासोति विरतिआदयो वुत्ता तप्पकासकञ्च वचनम्।&lt;br&gt;&#xA;अत्थवसेति हितविसेसे आनिसंसविसेसे, ते च सिक्खापदपञ्ञत्तिया हेतूति आह ‘‘कारणवसे’’ति। सुखविहाराभावे सहजीवनस्स अभावतो सहजीविताति सुखविहारोव वुत्तो। दुस्सीलपुग्गलाति निस्सीला दूसितसीला च। पाराजिकसिक्खापदप्पसङ्गे हि निस्सीला अधिप्पेता, सेससिक्खापदपसङ्गे तेहि तेहि वीतिक्कमेहि खण्डछिद्दादिभावप्पत्तिया दूसितसीला अधिप्पेता। उभयेनपि अलज्जिनोव इध ‘‘दुस्सीला’’ति वुत्ताति वेदितब्बा। सब्बसिक्खापदानम्पि दस अत्थवसे पटिच्चेव पञ्ञत्तत्ता उपरि दुस्सीलपुग्गले निस्सायाति एत्थापि एसेव नयो, तेनेव ‘‘ये मङ्कुतं…पे॰… निग्गहेस्सती’’ति सब्बसिक्खापदसाधारणवसेन अत्थो वुत्तो। तत्थ मङ्कुतन्ति नित्तेजतं अधोमुखतम्। धम्मेनातिआदीसु धम्मोति भूतं वत्थु। विनयोति चोदना चेव सारणा च। सत्थुसासनन्ति ञत्तिसम्पदा चेव अनुसावनसम्पदा च। सन्दिट्ठमानाति संसयं आपज्जमाना। उब्बाळ्हाति पीळिता। दुस्सीलपुग्गले निस्साय हि उपोसथो न तिट्ठति, पवारणा न तिट्ठति, सङ्घकम्मानि नप्पवत्तन्ति, सामग्गी न होतीति इमिना अलज्जीहि सद्धिं उपोसथादिसकलसङ्घकम्मं कातुं न वट्टति धम्मपरिभोगत्ताति दस्सेति। उपोसथपवारणानं नियतकालिकताय च अवस्सं कत्तब्बत्ता सङ्घकम्मतो विसुं गहणं वेदितब्बम्। अकित्ति गरहा। अयसो परिवारहानि।&lt;br&gt;&#xA;चुद्दस खन्धकवत्तानि नाम वत्तक्खन्धके (चूळव॰ ३५६ आदयो) वुत्तानि आगन्तुकवत्तं आवासिकगमिकअनुमोदनभत्तग्गपिण्डचारिकआरञ्ञकसेनासनजन्ताघरवच्चकुटिउपज्झायसद्धिविहारिकआचरियअन्तेवासिकवत्तन्ति इमानि चुद्दस वत्तानि, एतानि च सब्बेसं भिक्खूनं सब्बदा च यथारहं चरितब्बानि। द्वे असीति महावत्तानि पन तज्जनीयकम्मकतादिकालेयेव चरितब्बानि, न सब्बदा। तस्मा विसुं गणितानि। तानि पन ‘‘पारिवासिकानं भिक्खूनं वत्तं पञ्ञपेस्सामी’’ति (चूळव॰ ७५) आरभित्वा ‘‘न उपसम्पादेतब्बं…पे॰… न छमाय चङ्कमन्ते चङ्कमे चङ्कमितब्ब’’न्ति वुत्तावसानानि छसट्ठि, ततो परं ‘‘न, भिक्खवे, पारिवासिकेन भिक्खुना पारिवासिकेन वुड्ढतरेन भिक्खुना सद्धिं, मूलायपटिकस्सनारहेन, मानत्तचारिकेन, मानत्तारहेन, अब्भानारहेन भिक्खुना सद्धिं एकच्छन्ने आवासे वत्थब्ब’’न्तिआदिना (चूळव॰ ८२) वुत्तवत्तानि पकतत्तेन चरितब्बेहि अनञ्ञत्ता विसुं अगणेत्वा पारिवासिकवुड्ढतरादीसु पुग्गलन्तरेसु चरितब्बत्ता तेसं वसेन सम्पिण्डेत्वा एकेकं कत्वा गणितानि पञ्चाति एकसत्ततिवत्तानि च उक्खेपनीयकम्मकतवत्तेसु च वुत्तं ‘‘न पकतत्तस्स भिक्खुनो अभिवादनं पच्चुट्ठानं…पे॰… नहाने पिट्ठिपरिकम्मं सादितब्ब’’न्ति (चूळव॰ ८६) इदं अभिवादनादीनं असादियनं एकं, ‘‘न पकतत्तो भिक्खु सीलविपत्तिया अनुद्धंसेतब्बो’’तिआदीनि (चूळव॰ ५१) च दसाति एवं द्वासीति वत्तानि होन्ति, एतेस्वेव पन कानिचि तज्जनीयकम्मादिवत्तानि कानिचि पारिवासिकादिवत्तानीति अग्गहितग्गहणेन द्वासीतियेव। अञ्ञत्थ पन अट्ठकथापदेसे अप्पकं ऊनमधिकं वा गणनूपगं न होतीति असीतिखन्धकवत्तानीति आगतम्। अथ वा पुरिमेहि चुद्दसवत्तेहि असङ्गहितानि विनयागतानि सब्बानि वत्तानि यथा द्वासीति वत्तानि, असीति वत्तानि एव वा होन्ति, तथा सङ्गहेत्वा ञातब्बानि।&lt;br&gt;&#xA;संवरविनयोति सीलसंवरो सतिसंवरो ञाणसंवरो खन्तिसंवरो वीरियसंवरोति पञ्चविधोपि संवरो यथासकं संवरितब्बानं विनेतब्बानञ्च कायदुच्चरितादीनं संवरणतो संवरो, विनयनतो विनयोति वुच्चति। पहानविनयोति तदङ्गप्पहानं विक्खम्भनप्पहानं समुच्छेदप्पहानं पटिप्पस्सद्धिप्पहानं निस्सरणप्पहानन्ति पञ्चविधम्पि पहानं, यस्मा चागट्ठेन पहानं, विनयनट्ठेन विनयो, तस्मा ‘‘पहानविनयो’’ति वुच्चति। समथविनयोति सत्त अधिकरणसमथा। पञ्ञत्तिविनयोति सिक्खापदमेव। तम्पि हि भगवतो सिक्खापदपञ्ञत्तियाव अनुग्गहितं होति तब्भावे एव भावतो। सङ्खलिकनयं कत्वा दसक्खत्तुं योजनञ्च कत्वा यं वुत्तन्ति सम्बन्धो। तत्थ पुरिमपुरिमपदस्स अनन्तरपदेनेव योजितत्ता अयोसङ्खलिकसदिसन्ति ‘‘सङ्खलिकनय’’न्ति वुत्तम्। दससु पदेसु एकमेकं पदं तदवसेसेहि नवनवपदेहि योजितत्ता ‘‘एकेकपदमूलिक’’न्ति वुत्तम्।&lt;br&gt;&#xA;अत्थसतं धम्मसतन्ति एत्थ यो हि सो परिवारे (परि॰ ३३४) यं सङ्घसुट्ठु, तं सङ्घफासूति आदिंकत्वा यं सद्धम्मट्ठितिया, तं विनयानुग्गहायाति परियोसानं खण्डचक्कवसेनेव सङ्खलिकनयो वुत्तो, तस्मिं एकमूलकनये आगतबद्धचक्कनयेन यं विनयानुग्गहाय, तं सङ्घसुट्ठूति इदम्पि योजेत्वा बद्धचक्के कते पुरिमपुरिमानि दस धम्मपदानि, पच्छिमपच्छिमानि दस अत्थपदानि चाति वीसति पदानि होन्ति। एकमूलकनये पन एकस्मिं वारे नवेव अत्थपदानि लब्भन्ति। एवं दसहि वारेहि नवुति अत्थपदानि नवुति धम्मपदानि च होन्ति, तानि सङ्खलिकनये वुत्तेहि दसहि अत्थपदेहि दसहि धम्मपदेहि च सद्धिं योजितानि यथावुत्तं अत्थसतं धम्मसतञ्च होन्तीति वेदितब्बम्। यं पनेत्थ सारत्थदीपनियं (सारत्थ टी॰ पाराजिककण्ड २.३९) सङ्खलिकनयेपि एकमूलकनयेपि पच्चेकं अत्थसतस्स धम्मसतस्स योजनामुखं वुत्तं, तं तथा सिद्धेपि अत्थसतं धम्मसतन्ति (परि॰ ३३४) गाथाय न समेति द्वे अत्थसतानि द्वे धम्मसतानि चत्तारि निरुत्तिसतानि अट्ठ ञाणसतानीति वत्तब्बतो। तस्मा इध वुत्तनयेनेव अत्थसतं धम्मसतन्ति वुत्तन्ति गहेतब्बम्। द्वे च निरुत्तिसतानीति अत्थजोतिकानं निरुत्तीनं वसेन निरुत्तिसतं, धम्मभूतानं निरुत्तीनञ्च वसेन निरुत्तिसतन्ति द्वे निरुत्तिसतानि। चत्तारि च ञाणसतानीति अत्थसते ञाणसतं, धम्मसते ञाणसतं, द्वीसु निरुत्तिसतेसु द्वे ञाणसतानीति चत्तारि ञाणसतानि। अतिरेकानयनत्थोति अवुत्तसमुच्चयत्थो।&lt;br&gt;&#xA;पठमपञ्ञत्तिकथावण्णनानयो निट्ठितो।&lt;br&gt;&#xA;सुदिन्नभाणवारवण्णना निट्ठिता।&lt;/p&gt;</description>
    </item>
    <item>
      <title>०१. महाखन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_mahAkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/01_mahAkhandhako/</guid>
      <description>&lt;p&gt;१. महाखन्धको&lt;/p&gt;&#xA;&lt;h2 id=&#34;बधकथवणणन&#34;&gt;बोधिकथावण्णना&lt;/h2&gt;&#xA;&lt;p&gt;महावग्गे उभिन्नं पातिमोक्खानन्ति उभिन्नं पातिमोक्खविभङ्गानम्। यं खन्धकं सङ्गायिंसूति सम्बन्धो। खन्धानं समूहो, खन्धानं वा पकासनतो खन्धको। खन्धाति चेत्थ पब्बज्जादिचारित्तवारित्तसिक्खापदपञ्ञत्तिसमूहो अधिप्पेतो। पदभाजनीये येसं पदानं अत्था येहि अट्ठकथानयेहि पकासिताति योजना। अथ वा ये अत्थाति योजेतब्बम्। हि-सद्दो चेत्थ पदपूरणे दट्ठब्बो।&lt;br&gt;&#xA;१. विसेसकारणन्ति ‘‘येन समयेन आयस्मतो सारिपुत्तत्थेरस्स सिक्खापदपञ्ञत्तियाचनहेतुभूतो परिवितक्को उदपादि, तेन समयेना’’तिआदिना वुत्तकारणं विय विसेसकारणं भुम्मवचननिवत्तनककारणन्ति अत्थो। एतस्साति अभिसम्बोधितो पट्ठाय सत्थु चरियाविभावनस्स विनयपञ्ञत्तियं किं पयोजनं? यदि विसेसकारणं नत्थीति अधिप्पायो। निदानदस्सनं पयोजनन्ति योजना। निदानन्तिचेत्थ सिक्खापदपञ्ञत्तिहेतुभूतं वत्थुपुग्गलादिकारणं अधिप्पेतं, न पञ्ञत्तिट्ठानमेव। तेनाह ‘‘या ही’’तिआदि।&lt;br&gt;&#xA;उरुवेलायन्ति एत्थ उरु-सद्दो महन्तवाची। वेला-सद्दो तीरपरियायो। उन्नतत्तादिना वेला विय वेला। उरु महन्ती वेला उरुवेला, तस्सम्। तेनाह ‘‘महावेलाय’’न्तिआदि। मरियादाति सीलादिगुणसीमा। पत्तपुटेनाति तालादीनं पण्णपुटेन।&lt;br&gt;&#xA;‘‘पठमाभिसम्बुद्धो’’ति अनुनासिकलोपेनायं निद्देसोति आह ‘‘पठमं अभिसम्बुद्धो’’ति। पठमन्ति च भावनपुंसकनिद्देसो। तस्मा अभिसम्बुद्धो हुत्वा सब्बपठमं बोधिरुक्खमूले विहरतीति योजना दट्ठब्बा।&lt;br&gt;&#xA;पाळियं अथ खोति एत्थ अथाति एतस्मिं समयेति अत्थो अनेकत्थत्ता निपातानम्। सत्ताहन्ति अच्चन्तसंयोगे एतं उपयोगवचनम्। अथ खोति अधिकारन्तरदस्सने निपातो। तेन विमुत्तिसुखपटिसंवेदनं पहाय पटिच्चसमुप्पादमनसिकारे अधिकतभावं दस्सेति। पटिच्चाति पटिमुखं गन्त्वा, अञ्ञमञ्ञं अपेक्खित्वाति अत्थो। एतेन कारणबहुता दस्सिता। सहितेति कारियबहुता। अनुलोमन्ति भावनपुंसकनिद्देसो। स्वेवाति सो एव पच्चयाकारो। पुरिमनयेन वा वुत्तोति ‘‘अविज्जापच्चया सङ्खारा’’तिआदिना नयेन वुत्तो पच्चयाकारो। पवत्तियाति संसारप्पवत्तिया।&lt;br&gt;&#xA;पाळियं ‘‘अविज्जापच्चया’’तिआदीसु दुक्खादीसु अञ्ञाणं अविज्जा। लोकियकुसलाकुसलचेतना सङ्खारा। लोकियविपाकमेव विञ्ञाणम्। लोकियवेदनादिक्खन्धत्तयं नामं, भूतुपादायभेदं रूपम्। पसादविञ्ञाणभेदं सळायतनम्। विपाकभूतो सब्बो फस्सो, वेदना च। रागो तण्हा। बलवरागो, तिविधा च दिट्ठि उपादानम्। भवो पन दुविधो कम्मभवो, उपपत्तिभवो च। तत्थ कम्मभवो सासवकुसलाकुसलचेतनाव, उपपत्तिभवो उपादिन्नकक्खन्धा। तेसं उपपत्ति जाति। पाको जरा। भेदो मरणम्। ते एव निस्साय सोचनं सोको। कन्दनं परिदेवो। दुक्खं कायिकम्। दोमनस्सं चेतसिकम्। अतिविय सोको उपायासो।&lt;br&gt;&#xA;पच्चेकञ्च सम्भवति-सद्दो योजेतब्बो। तेनाह ‘‘इमिना नयेना’’तिआदि। ‘‘दुक्खरासिस्सा’’ति इमिना न सत्तस्स। नापि सुभसुखादीनन्ति दस्सेति।&lt;br&gt;&#xA;हवेति ब्यत्तन्ति इमस्मिं अत्थे निपातो। ‘‘अनुलोमपच्चयाकारपटिवेधसाधका बोधिपक्खियधम्मा’’ति इदं पठमवारे किञ्चापि ‘‘अविज्जायत्वेव असेसविरागनिरोधा’’तिआदिना पटिलोमपच्चयाकारोपि आगतो, तथापि ‘‘यतो पजानाति सहेतुधम्म’’न्ति अनुलोमपच्चयाकारपटिवेधस्सेव कारणत्तेन वुत्तन्ति। यथा चेत्थ, एवं दुतियवारेपि ‘‘यतो खयं पच्चयानं अवेदी’’ति गाथाय वुत्तत्ता ‘‘पच्चयानं खयसङ्खात’’न्तिआदि वुत्तन्ति वेदितब्बम्। नो कल्लो पञ्होति अयुत्तो न ब्याकातब्बो, अविज्जमानं अत्तानं सिद्धं कत्वा ‘‘को फुसती’’ति तस्स किरियाय पुट्ठत्ता ‘‘को वञ्झापुत्तो फुसती’’तिआदि वियाति अधिप्पायो। सोळस कङ्खाति ‘‘अहोसिं नु खो अहमतीतमद्धानं, ननु खो अहोसिं, किं नु खो अहोसिं, कथं नु खो अहोसिं, किं हुत्वा किं अहोसिं नु खो अहमतीतमद्धानं, भविस्सामि नु खो अहं अनागतमद्धानं, ननु खो भविस्सामि, किं नु खो भविस्सामि, कथं नु खो भविस्सामि, किं हुत्वा किं भविस्सामि नु खो अहं अनागतमद्धानं, अहं नु खोस्मि, नो नु खोस्मि, किं नु खोस्मि, कथं नु खोस्मि, अयं नु खो सत्तो कुतो आगतो, सो कुहिं गामी भविस्सती’’ति (म॰ नि॰ १.१८; सं॰ नि॰ २.२०) एवं आगता अतीते पञ्च, अनागते पञ्च, पच्चुप्पन्ने छाति सोळसविधा कङ्खा।&lt;br&gt;&#xA;तत्थ किं नु खोति मनुस्सदेवादीसु, खत्तियादीसु वा अञ्ञतरं निस्साय कङ्खति। कथं नु खोति पन सण्ठानाकारादीसु इस्सरादिजनकं, कारणं वा निस्साय। किं हुत्वा किं अहोसिन्ति च मनुस्सादीसु पठमं किं हुत्वा पच्छा किं अहोसिन्ति कङ्खति। अहं नु खोस्मीतिआदि इदानि अत्तनो विज्जमानाविज्जमानतं, सरूपपकारादिकञ्च कङ्खति। वपयन्तीति विअपयन्ति ब्यपगच्छन्ति। तेनाह ‘‘अपगच्छन्ति निरुज्झन्ती’’ति।&lt;br&gt;&#xA;३. तस्स वसेनाति तस्स पच्चयाकारपजाननस्स, पच्चयक्खयाधिगमस्स च वसेन। एकेकमेव कोट्ठासन्ति अनुलोमपटिलोमतो एकेकमेव कोट्ठासम्। पाटिपदरत्तिया एवं मनसाकासीति रत्तिया तीसुपि यामेसु एवं इध खन्धकपाळिया आगतनयेन अनुलोमपटिलोमंयेव मनसाकासि।&lt;/p&gt;</description>
    </item>
    <item>
      <title>०२. उपोसथक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_uposathakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_uposathakkhandhako/</guid>
      <description>&lt;p&gt;२. उपोसथक्खन्धको&lt;/p&gt;&#xA;&lt;h2 id=&#34;सननपतनजननदकथवणणन&#34;&gt;सन्निपातानुजाननादिकथावण्णना&lt;/h2&gt;&#xA;&lt;p&gt;१३२. उपोसथक्खन्धके तरन्ति ओतरन्ति एत्थाति तित्थं, लद्धि। इतोति सासनलद्धितो।&lt;br&gt;&#xA;१३५. आपज्जित्वा वा वुट्ठितोति एत्थ देसनारोचनानम्पि सङ्गहो। तेनेव मातिकाट्ठकथायं ‘‘वुट्ठिता वा देसिता वा आरोचिता वा आपत्ति…पे॰… असन्ती नाम होती’’ति (कङ्खा॰ अट्ठ॰ निदानवण्णना) वुत्तम्।&lt;br&gt;&#xA;मनुजेनाति आसन्नेन सह। परेति दूरट्ठेपि परपुग्गले सन्धाय गिरं नो च भणेय्याति योजना।&lt;br&gt;&#xA;‘‘आविकता हिस्स फासु होती’’ति (महाव॰ १३४) वुत्तत्ता गरुकापत्तिपि आविकरणमत्तेन वुट्ठातीति केचि वदन्ति, तं तेसं मतिमत्तं परिवासादिविधानसुत्तेहि विरुज्झनतो। अयं पनेत्थ अधिप्पायो – यथाभूतञ्हि अत्तानमाविकरोन्तं पेसला भिक्खू ‘‘अकामा परिवत्थब्ब’’न्तिआदिवचनं निस्साय अनिच्छमानम्पि नं उपायेन परिवासादीनि दत्वा अवस्सं सुद्धन्ते पतिट्ठापेस्सन्ति, ततो तस्स अविप्पटिसारादीनं वसेन फासु होति। पठमं पातिमोक्खुद्देसन्ति निदानुद्देसं दस्सेति। पुब्बे अविज्जमानं पञ्ञापेसीति। न केवलञ्च एतं, पुब्बे पञ्ञत्तम्पि पन पाराजिकादिसिक्खापदं सब्बं भगवा ‘‘तत्रिमे चत्तारो पाराजिका धम्मा उद्देसं आगच्छन्ती’’तिआदिना पाराजिकुद्देसादिवसेन विनयमातिकं कत्वा निदानुद्देसेन सह सयमेव सङ्गहेत्वा ‘‘पातिमोक्ख’’न्ति पञ्ञापेसीति दट्ठब्बम्। तदेतं सब्बम्पि सन्धाय ‘‘अनुजानामि, भिक्खवे, पातिमोक्खं उद्दिसितु’’न्ति (महाव॰ १३३) वुत्तम्।&lt;br&gt;&#xA;१३६. एतं ३४ वेदितब्बन्ति यस्मिं तस्मिं चातुद्दसे वा पन्नरसे वाति एवं अत्थजातम्।&lt;br&gt;&#xA;सन्निपातानुजाननादिकथावण्णना निट्ठिता।&lt;/p&gt;</description>
    </item>
    <item>
      <title>०२. पारिवासिकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_pArivAsikakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_pArivAsikakkhandhako/</guid>
      <description>&lt;p&gt;२. पारिवासिकक्खन्धको&lt;/p&gt;&#xA;&lt;h2 id=&#34;परवसकवततकथवणणन&#34;&gt;पारिवासिकवत्तकथावण्णना&lt;/h2&gt;&#xA;&lt;p&gt;७५. पारिवासिकक्खन्धके अन्तमसो मूलायपटिकस्सनारहादीनम्पीति आदि-सद्देन मानत्तारहमानत्तचारिकअब्भानारहे सङ्गण्हाति। ते हि पारिवासिकानं, पारिवासिका च तेसं पकतत्तट्ठाने एव तिट्ठन्ति। अधोतपादट्ठपनकन्ति यत्थ ठत्वा पादे धोवन्ति, तादिसं दारुफलकखण्डादिम्। पादघंसनन्ति सक्खरकथलादिम्। ‘‘वत्तं करोन्ती’’ति एत्तकमत्तस्सेव वुत्तत्ता सद्धिविहारिकादीहिपि अभिवादनादिं कातुं न वट्टति।&lt;br&gt;&#xA;‘‘पारिसुद्धिउपोसथे करियमाने’’ति इदं पवारणादिवसेसु सङ्घे पवारेन्ते अनुपगतछिन्नवस्सादीहि करियमानपारिसुद्धिउपोसथम्पि सन्धाय वुत्तम्। अत्तनो पाळियाति नवकानं पुरतो।&lt;br&gt;&#xA;‘‘पारिवासिकस्सेवा’’ति इदं अब्भानारहपरियोसाने सब्बे गरुकट्ठे सन्धाय वुत्तम्। तेसम्पि पच्चेकं ओणोजनस्स अनुञ्ञातत्ता तदवसेसा पकतत्ता एव तं न लभन्ति।&lt;br&gt;&#xA;चतुस्सालभत्तन्ति भोजनसालाय पटिपाटिया दिय्यमानभत्तम्। हत्थपासे ठितेनाति दायकस्स हत्थपासे पटिग्गहणरुहनट्ठानेति अधिप्पायो। महापेळभत्तेपीति महन्तेसु भत्तपच्छिआदिभाजनेसु ठपेत्वा दिय्यमानभत्तेसुपि।&lt;br&gt;&#xA;७६. पापिट्ठतराति पाराजिकापत्तीति उक्कंसवसेन वुत्तम्। सञ्चरित्तादिपण्णत्तिवज्जतो पन सुक्कविस्सट्ठादिका लोकवज्जाव, तत्थापि सङ्घभेदादिका पापिट्ठतरा एव।&lt;br&gt;&#xA;‘‘कम्मन्ति पारिवासिककम्मवाचा’’ति एतेन कम्मभूता वाचाति कम्मवाचा-सद्दस्स अत्थोपि सिद्धोति वेदितब्बो। सवचनीयन्ति एत्थ ‘‘सदोस’’न्ति (सारत्थ॰ टी॰ चूळवग्ग॰ ३.७६) अत्थं वदति। अत्तनो वचने पवत्तनकम्मन्ति एवमेत्थ अत्थो दट्ठब्बो, ‘‘मा पक्कमाही’’ति वा ‘‘एहि विनयधरानं सम्मुखीभाव’’न्ति वा एवं अत्तनो आणाय पवत्तनककम्मं न कातब्बन्ति अधिप्पायो। एवञ्हि केनचि सवचनीये कते अनादरेन अतिक्कमितुं न वट्टति, बुद्धस्स सङ्घस्स आणा अतिक्कन्ता नाम होति।&lt;br&gt;&#xA;रजोहतभूमीति पण्णसालाविसेसनम्। पच्चयन्ति वस्सावासिकचीवरम्। सेनासनं न लभतीति वस्सग्गेन न लभति।&lt;br&gt;&#xA;अपण्णकपटिपदाति अविरद्धपटिपदा। सचे वायमन्तोपीति एत्थ अविसयभावं ञत्वा अवायमन्तोपि सङ्गय्हति।&lt;br&gt;&#xA;८१. अविसेसेनाति पारिवासिकुक्खित्तकानं सामञ्ञेन। पञ्चवण्णच्छदनबद्धट्ठानेसूति पञ्चप्पकारच्छदनेहि छन्नट्ठानेसु।&lt;br&gt;&#xA;ओबद्धन्ति उट्ठानादिब्यापारपटिबद्धम्। पीळितन्ति अत्थो। मञ्चे वा पीठे वाति एत्थ वा-सद्दो समुच्चयत्थो, तेन तट्टिकाचम्मखण्डादीसु दीघासनेसुपि निसीदितुं न वट्टतीति दीपितं होति।&lt;br&gt;&#xA;न वत्तभेददुक्कटन्ति वुड्ढतरस्स जानन्तस्सापि वत्तभेदे दुक्कटं नत्थीति दस्सेति। ‘‘वत्तं निक्खिपापेत्वा’’ति इदं पारिवासादिमेव सन्धाय वुत्तम्।&lt;br&gt;&#xA;पारिवासिकवत्तकथावण्णना निट्ठिता।&lt;br&gt;&#xA;पारिवासिकक्खन्धकवण्णनानयो निट्ठितो।&lt;/p&gt;</description>
    </item>
    <item>
      <title>०२. सङ्घादिसेसकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_sanghAdisesakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_sanghAdisesakaNDam/</guid>
      <description>&lt;p&gt;२. सङ्घादिसेसकण्डम्&lt;/p&gt;&#xA;&lt;h2 id=&#34;१-पठमसङघदसससकखपदवणणन&#34;&gt;१. पठमसङ्घादिसेससिक्खापदवण्णना&lt;/h2&gt;&#xA;&lt;p&gt;६७९. सङ्घादिसेसकण्डे ‘‘दुतियस्स आरोचेती’’ति एत्थापि द्वीसुपि अड्डकारकेसु यस्स कस्सचि दुतियस्स कथं यो कोचि आरोचेतीति एवमत्थो गहेतब्बोति आह ‘‘एसेव नयो’’ति।&lt;br&gt;&#xA;गतिगतन्ति चिरकालप्पवत्तम्। आपत्तीति आपज्जनम्। ‘‘निस्सारणीय’’न्ति इदं कत्तुअत्थे सिद्धन्ति आह ‘‘निस्सारेती’’ति। आपन्नं भिक्खुनिं सङ्घतो वियोजेति, वियोजनहेतु होतीति अत्थो।&lt;br&gt;&#xA;गीवायेवाति आणत्तिया अभावतो। तेसं अनत्थकामतायाति ‘‘चोरो’’ति वुत्तं मम वचनं सुत्वा केचि दण्डिस्सन्ति जीविता वोरोपेस्सन्तीति एवं सञ्ञाय। एतेन केवलं भयेन वा परिक्खारग्गहणत्थं वा सहसा ‘‘चोरो’’ति वुत्ते दण्डितेपि न दोसोति दस्सेति। राजपुरिसानञ्हि ‘‘चोरो अय’’न्ति उद्दिस्स कथने एव गीवा, भिक्खूनं, पन आरामिकादीनं वा सम्मुखा ‘‘असुको चोरो एवमकासी’’ति केनचि वुत्तवचनं निस्साय आरामिकादीसु राजपुरिसानं वत्वा दण्डापेन्तेसुपि भिक्खुस्स न गीवा राजपुरिसानं अवुत्तत्ता। येसञ्च वुत्तं, तेहि सयं चोरस्स अदण्डितत्ताति गहेतब्बम्। ‘‘त्वं एतस्स सन्तकं अच्छिन्दा’’ति आणत्तोपि हि सचे अञ्ञेन अच्छिन्दापेति, आणापकस्स अनापत्ति विसङ्केतत्ता। ‘‘अत्तनो वचनकर’’न्ति इदं सामीचिवसेन वुत्तम्। वचनं अकरोन्तानं राजपुरिसानम्पि ‘‘इमिना गहितपरिक्खारं आहरापेहि, मा चस्स दण्डं करोही’’ति उद्दिस्स वदन्तस्सापि दण्डे गहितेपि न गीवा एव दण्डग्गहणस्स पटिक्खित्तत्ता, ‘‘असुकभण्डं अवहरा’’ति आणापेत्वा विप्पटिसारे उप्पन्ने पुन पटिक्खिपने (पारा॰ १२१) विय।&lt;br&gt;&#xA;दासादीनं सम्पटिच्छने विय तदत्थाय अड्डकरणे भिक्खूनम्पि दुक्कटन्ति आह ‘‘अकप्पियअड्डो नाम न वट्टती’’ति। केनचि पन भिक्खुना खेत्तादिअत्थाय वोहारिकानं सन्तिकं गन्त्वा अड्डे कतेपि तं खेत्तादिसम्पटिच्छने विय सब्बेसं अकप्पियं न होति पुब्बे एव सङ्घस्स सन्तकत्ता , भिक्खुस्सेव पन पयोगवसेन आपत्तियो होन्ति। दासादीनम्पि पन अत्थाय रक्खं याचितुं वोहारिकेन पुट्ठेन सङ्घस्स उप्पन्नं कप्पियक्कमं वत्तुं, आरामिकादीहि च अड्डं कारापेतुञ्च वट्टति एव। विहारवत्थादिकप्पियअड्डं पन भिक्खुनो सयम्पि कातुं वट्टति।&lt;br&gt;&#xA;भिक्खुनीनं वुत्तोति रक्खं याचन्तीनं भिक्खुनीनं वुत्तो उद्दिस्सअनुद्दिस्सवसेन रक्खायाचनविनिच्छयो, न सब्बो सिक्खापदविनिच्छयो असाधारणत्ता सिक्खापदस्स। तेनाह ‘‘भिक्खुनोपी’’तिआदि। अनाकड्ढिताय अड्डकरणं, अड्डपरियोसानन्ति द्वे अङ्गानि।&lt;br&gt;&#xA;पठमसङ्घादिसेससिक्खापदवण्णना निट्ठिता।&lt;/p&gt;</description>
    </item>
    <item>
      <title>०२. सङ्घादिसेसकण्डो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_sanghAdisesakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/02_sanghAdisesakaNDo/</guid>
      <description>&lt;p&gt;२. सङ्घादिसेसकण्डो&lt;/p&gt;&#xA;&lt;h2 id=&#34;१-सककवससटठसकखपदवणणन&#34;&gt;१. सुक्कविस्सट्ठिसिक्खापदवण्णना&lt;/h2&gt;&#xA;&lt;p&gt;२३४. तेरसकस्साति तेरस सिक्खापदानि परिमाणानि अस्साति तेरसको, कण्डो, तस्स। समथे विपस्सनाय वा अभिरतिरहितो इध अनभिरतो, न पब्बज्जायाति आह ‘‘विक्खित्तचित्तो’’ति। विक्खित्तताय कारणमाह कामरागाइच्चादि।&lt;br&gt;&#xA;२३५. अब्बोहारिकाति सीलविपत्तिवोहारं नारहतीति कत्वा वुत्तम्। अकुसलभावे पनस्सा अब्बोहारता नत्थि।&lt;br&gt;&#xA;२३६-७. चेतना-सद्दतो विसुं सं-सद्दस्स अत्थाभावं इक-पच्चयस्स च अत्थवन्ततं दस्सेतुं सञ्चेतना वातिआदि दुतियविकप्पो वुत्तो। सिखाप्पत्तो अत्थोति अधिप्पेतत्थं सन्धाय वुत्तम्। आसयभेदतोति पित्तसेम्हपुब्बलोहितानं चतुन्नं आसयानं भेदेन। धातुनानत्ततोति रसरुहिरादीनं सत्तन्नं, पथवादीनं वा चतुन्नं धातूनं नानत्तेन। वत्थिसीसन्ति मुत्तवत्थितो मत्थकपस्सम्। हत्थिमदचलनं नामञ्च सम्भवोति आह ‘‘सम्भवो निक्खमती’’ति। सम्भववेगन्ति सम्भवस्स ठानतो चवित्वा दकसोताभिमुखं ओतरणेन सञ्जातसरीरक्खोभवेगम्। बाहुसीसन्ति खन्धप्पदेसम्। दस्सेसीति एत्थ इति-सद्दो हेतुत्थो, तेन यस्मा कण्णचूळिकाहि सम्भवो निक्खमति…पे॰… सम्भवञ्च दस्सेसि, तस्मा ततियस्स भासितं सुभासितन्ति एवं योजना वेदितब्बा। दकसोतन्ति मुत्तस्स वत्थितो निक्खमनमग्गं, अङ्गजातप्पदेसन्ति वुत्तं होति। सुक्कञ्च नामेतं रसरुहिरादिसत्तदेहधातूसु मज्झिमधातुचतुजं अट्ठिमिञ्जादि विय पथवीधातुसङ्गहितं आहारूपजीवीनं सकलकायगतं अतिदहरदारकानम्पि अत्थेव, तं पन पन्नरससोळसवस्सुद्देसतो पट्ठाय सत्तानं समुप्पज्जनककामरागेहेव ठानतो चलति, चलितञ्च आपोधातुभावेन चित्तजमेव हुत्वा दकसोतं ओतरति, दकसोततो पन पट्ठाय चित्तपच्चयउतुजं होति मत्थलुङ्गतो चलितसिङ्घाणिका विय। येसं पन समुच्छेदनविक्खम्भनादीहि रागपरियुट्ठानं नत्थि , तेसं सुक्कविस्सट्ठि न सिया। इति यथाठानतो सुक्कस्स विस्सट्ठियेव रागचित्तसमुट्ठाना, न पकतिरूपं, तेनेव कथावत्थुअट्ठकथायं (कथा॰ अट्ठ॰ ३०७) ‘‘सुक्कविस्सट्ठि नाम रागसमुट्ठाना होती’’ति सुक्कस्स विस्सट्ठि एव रागसमुट्ठाना वुत्ता, न पकतिरूपम्। छन्नं पन कामावचरदेवानं विज्जमानापि सुक्कधातु द्वयंद्वयसमापत्तिवसेन परियुट्ठितरागेनापि ठानतो न गळति, यथाठाने एव ठत्वा किञ्चि विकारं आपज्जमाना तङ्खणिकपरिळाहवूपसमावहा मेथुनकिच्चनिट्ठापिता होतीति वेदितब्बम्। केचि पन ‘‘कायसम्फस्ससुखमेव तेसं कामकिच्च’’न्ति वदन्ति। खीणासवानं पन अनागामीनञ्च सब्बसो कामरागाभावेन सुक्कधातुविकारम्पि नापज्जतीति वेदितब्बम्। रूपीब्रह्मानं पन विक्खम्भितकामरागेन जनितत्ता अनाहारूपजीवितत्ता च सब्बथा सुक्कधातुपि नत्थेव। तथेवाति मोचनस्सादेन निमित्ते उपक्कमतोतिआदिं अतिदिसति। ‘‘विस्सट्ठीति ठानाचावना वुच्चती’’ति पदभाजने (पारा॰ २३७) वुत्तत्ता ‘‘दकसोतं ओतिण्णमत्ते’’ति कस्मा वुत्तन्ति आह दकसोतोरोहणञ्चेत्थातिआदि। एत्थाति तीसुपि वादेसु। अधिवासेत्वाति निमित्ते उपक्कमित्वा पुन विप्पटिसारे उप्पन्ने मोचनस्सादं विनोदेत्वा। अन्तरा निवारेतुन्ति अत्तनो निमित्ते कतूपक्कमेन ठाना चुतं दकसोतं ओतरितुं अदत्वा अन्तरा निवारेतुम्। मोचनस्सादेन हत्थपरिकम्मादिं करोन्तस्स मुत्तेपि दुक्कटमेव, निमित्ते उपक्कमाभावतो पन सङ्घादिसेसो न होतीति आह ‘‘हत्थ…पे॰… अनापत्ती’’ति। दकसोतोरोहणञ्चेत्थातिआदिना वुत्तविनिच्छयं सन्धाय ‘‘अयं सब्बाचरियसाधारणविनिच्छयो’’ति वुत्तम्।&lt;br&gt;&#xA;खोभकरणपच्चयो नाम विसभागभेसज्जसेनासनाहारादिपच्चयो। नानाविधं सुपिनन्ति खुभितवातादिधातूनं अनुगुणम्। अनुभूतपुब्बन्ति पुब्बे भूतपुब्बं मनसा परिकप्पितपुब्बञ्च। सग्गनरकदेसन्तरादीनम्पि हि सङ्गहेत्वा वुत्तम्। अत्थकामताय वा अनत्थकामताय वाति इदं देवतानं हिताहिताधिप्पायतं दस्सेतुं वुत्तम्। अत्थाय वा अनत्थाय वाति सभावतो भवितब्बं हिताहितं सन्धाय वुत्तम्। ननु देवताहि उपसंहरियमानानि आरम्मणानि परमत्थतो नत्थि, कथं तानि पुरिसो पस्सति, देवता वा तानि अविज्जमानानि उपसंहरन्तीति चोदनं मनसि कत्वा आह सो तासन्तिआदि। तेन ‘‘एवमेसो परिकप्पतू’’ति देवताहि चिन्तितमत्तेन सुपन्तस्स चित्तं भवङ्गसन्ततितो निपतित्वा देवताहि चिन्तितनियामेनेव परिकप्पमानं पवत्तति, एवं तेन परिकप्पमानानि आरम्मणानि देवताहि उपसंहटानि नाम होन्ति, तानि च सो देवतानुभावेन पस्सति नामाति दस्सेति। बोधिसत्तमाता विय पुत्तपटिलाभनिमित्तन्तिआदीसु बोधिसत्तस्स गब्भोक्कन्तिदिवसे महामायादेविया अत्तनो दक्खिणपस्सेन एकस्स सेतवरवारणस्स अन्तोकुच्छिपविट्ठभावदस्सनं पुत्तपटिलाभनिमित्तं सुपिनं नाम। अम्हाकं पन बोधिसत्तस्स ‘‘स्वे बुद्धो भविस्सती’’ति चातुद्दसियं पक्खस्स रत्तिविभायनकाले हिमवन्तं बिब्बोहनं कत्वा पुरत्थिमपच्छिमसमुद्देसु वामदक्खिणहत्थे दक्खिणसमुद्दे पादे च ओदहित्वा महापथविया सयनं एको, दब्बतिणसङ्खाताय तिरिया नाम तिणजातिया नङ्गलमत्तरत्तदण्डाय नाभितो उग्गताय खणेन अनेकयोजनसहस्सं नभं आहच्च ठानं एको, सेतानं कण्हसीसानं किमीनं पादेहि उस्सक्कित्वा याव जाणुमण्डलं आहच्च ठानं एको, नानावण्णानं चतुन्नं सकुणानं चतूहि दिसाहि आगन्त्वा पादमूले सेतवण्णतापज्जनं एको, बोधिसत्तस्स महतो मीळ्हपब्बतस्स उपरि अलिम्पमानस्स चङ्कमनं एकोति इमे पञ्च महासुपिना नाम, इमे च यथाक्कमं सम्बोधिया, देवमनुस्सेसु अरियमग्गप्पकासनस्स, गिहीनञ्च सरणूपगमनस्स, खत्तियादिचतुवण्णानं पब्बजित्वा अरहत्तपटिलाभस्स, चतुन्नं पच्चयानं लाभे अलित्तभावस्स च पुब्बनिमित्तानीति वेदितब्बम्। सोळस सुपिना पाकटा एव। एकन्तसच्चमेवाति फलनियमुप्पत्तितो वुत्तम्। दस्सनं पन सब्बत्थ विपल्लत्थमेव। धातुक्खोभादीसु चतूसु मूलकारणेसु द्वीहि तीहिपि कारणेहि कदाचि सुपिनं पस्सन्तीति आह ‘‘संसग्गभेदतो’’ति। सुपिनभेदोति सच्चासच्चत्थताभेदो।&lt;br&gt;&#xA;रूपनिमित्तादिआरम्मणन्ति एत्थ कम्मनिमित्तगतिनिमित्ततो अञ्ञरूपमेव विञ्ञाणस्स निमित्तन्ति रूपनिमित्तं, तं आदि येसं सत्तनिमित्तादीनं तानि रूपनिमित्तादीनि आरम्मणानि यस्स भवङ्गचित्तस्स तं रूपनिमित्तादिआरम्मणम्। ईदिसानीति रूपनिमित्तादिआरम्मणानि रागादिसम्पयुत्तानि च। सब्बोहारिकचित्तेनाति पटिबुद्धस्स पकतिवीथिचित्तेन। को नाम पस्सतीति सुत्तपटिबुद्धभाववियुत्ताय चित्तप्पवत्तिया अभावतो सुपिनं पस्सन्तो नाम न सियाति अधिप्पायो, तेनाह ‘‘सुपिनस्स अभावोव आपज्जती’’ति। कपिमिद्धपरेतोति इमिना निद्दावसेन पवत्तमानभवङ्गसन्ततिब्यवहिताय कुसलाकुसलाय मनोद्वारवीथिया च पस्सतीति दस्सेति, तेनाह या निद्दातिआदि। द्वीहि अन्तेहि मुत्तोति कुसलाकुसलसङ्खातेहि द्वीहि अन्तेहि मुत्तो। आवज्जनतदारम्मणक्खणेति सुपिने पञ्चद्वारवीथिया अभावतो मनोद्वारे उप्पज्जनारहं गहेत्वा वुत्तम्।&lt;br&gt;&#xA;एत्थ च सुपिनन्तेपि तदारम्मणवचनतो अनुभूतेसु सुतपुब्बेसु वा रूपादीसु पुरापत्तिभावेन परिकप्पेत्वा विपल्लासतो पवत्तमानापि कामावचरविपाकधम्मा परित्तधम्मे निस्साय परिकप्पेत्वा पवत्तत्ता परित्तारम्मणा वुत्ता, न पन सरूपतो परित्तधम्मे गहेत्वा पवत्तत्ता एवाति गहेतब्बम्। एवञ्च इत्थिपुरिसादिआकारं आरोपेत्वा पवत्तमानानं रागादिसविपाकधम्मानम्पि तेसं आरम्मणं गहेत्वा उप्पन्नानं पटिसन्धादिविपाकानम्पि परित्तारम्मणता कम्मनिमित्तारम्मणता च उपपन्ना एव होति। वत्थुधम्मविनिमुत्तं पन सम्मुतिभूतं कसिणादिपटिभागारम्मणं गहेत्वा उप्पन्ना उपचारप्पनादिवसप्पवत्ता चित्तचेतसिकधम्मा एव परित्तत्तिके (ध॰ स॰ तिकमातिका १२) न वत्तब्बारम्मणाति गहेतब्बा।&lt;br&gt;&#xA;स्वायन्ति सुपिनो। विपल्लासेन परिकप्पितपरित्तारम्मणत्ता ‘‘दुब्बलवत्थुकत्ता’’ति वुत्तं, अविज्जमानारम्मणे अवसवत्तितोति अधिप्पायो, तेनाह अविसये उप्पन्नत्तातिआदि।&lt;br&gt;&#xA;आपत्तिनिकायस्साति इदं सङ्घादिसेसोति पुल्लिङ्ग-सद्दस्स अनुरूपवसेन वुत्तम्। अस्साति अस्स आपत्तिनिकायस्स, वुट्ठापेतुं इच्छितस्साति अत्थो, तेनाह किं वुत्तन्तिआदि। रुळ्हिसद्देनाति एत्थ समुदाये निप्फन्नस्सापि सद्दस्स तदेकदेसेपि पसिद्धि इध रुळ्ही नाम, ताय रुळ्हिया युत्तो सद्दो रुळ्हीसद्दो, तेन। रुळ्हिया कारणमाह अवयवेइच्चादिना।&lt;br&gt;&#xA;कालञ्चाति ‘‘रागूपत्थम्भे’’तिआदिना दस्सितकालञ्च, ‘‘रागूपत्थम्भे’’ति वुत्ते रागूपत्थम्भे जाते तस्मिं काले मोचेतीति अत्थतो कालो गम्मति। नवमस्स अधिप्पायस्साति वीमंसाधिप्पायस्स। वत्थूति विसयम्।&lt;br&gt;&#xA;२३८. लोमा एतेसं सन्तीति लोमसा, बहुलोमपाणका।&lt;br&gt;&#xA;२३९. मोचनेनाति मोचनप्पयोगेन। मोचनस्सादसम्पयुत्तायाति एत्थ मोचनिच्छाव मोचनस्सादो, तेन सम्पयुत्ता चेतना मोचनस्सादचेतनाति अत्थो, न पन मोचने अस्सादं सुखं पत्थेन्तिया चेतनायाति एवं अत्थो गहेतब्बो, इतरथा सुखत्थाय मोचेन्तस्सेव आपत्ति, न आरोग्यादिअत्थायाति आपज्जति। तस्मा आरोग्यादीसु येन केनचि अधिप्पायेन मोचनिच्छाय चेतनायाति अत्थोव गहेतब्बो।&lt;br&gt;&#xA;२४०. वायमतोति अङ्गजाते कायेन उपक्कमतो। द्वे आपत्तिसहस्सानीति खण्डचक्कादीनि अनामसित्वाव वुत्तं, इच्छन्तेन पन खण्डचक्कादिभेदेनापि गणना कातब्बा। एकेन पदेनाति गेहसितपेमपदेन। तथेवाति मोचनस्सादचेतनाय एव गाळ्हं पीळनादिप्पयोगं अविजहित्वा सुपनेन सङ्घादिसेसोति वुत्तम्। सुद्धचित्तोति मोचनस्सादस्स निमित्ते ऊरुआदीहि कतउपक्कमस्स विजहनं सन्धाय वुत्तम्। तेन असुभमनसिकाराभावेपि पयोगाभावेनेव मोचनेपि अनापत्ति दीपिताति वेदितब्बा।&lt;br&gt;&#xA;तेन उपक्कमेन मुत्तेति मुच्चमानं विना अञ्ञस्मिम्पि सुक्के ठानतो मुत्ते। यदि पन उपक्कमे कतेपि मुच्चमानमेव दकसोतं ओतरति, थुल्लच्चयमेव पयोगेन मुत्तस्स अभावा। जग्गनत्थायाति चीवरादीसु लिम्पनपरिहाराय हत्थेन अङ्गजातग्गहणं वट्टति, तप्पयोगो न होतीति अधिप्पायो। अनोकासन्ति अङ्गजातप्पदेसम्।&lt;br&gt;&#xA;२६२. सुपिनन्तेन कारणेनाति सुपिनन्ते पवत्तउपक्कमहेतुना। आपत्तिट्ठानेयेव हि अयं अनापत्ति अविसयत्ता वुत्ता। तेनाह ‘‘सचस्स विसयो होति निच्चलेन भवितब्ब’’न्तिआदि।&lt;br&gt;&#xA;२६३. विनीतवत्थुपाळियं अण्डकण्डुवनवत्थुस्मिं मोचनाधिप्पायेन अण्डचलनेन अङ्गजातस्सापि चलनतो निमित्ते उपक्कमो होतीति सङ्घादिसेसो वुत्तो। यथा पन अङ्गजातं न चलति, एवं अण्डमेव कण्डुवनेन फुसन्तस्स मुत्तेपि अनापत्ति अण्डस्स अनङ्गजातत्ता।&lt;br&gt;&#xA;२६४. वत्थिन्ति अङ्गजातसीसच्छादकचम्मम्। उदरं तापेन्तस्स…पे॰… अनापत्तियेवाति उदरतापनेन अङ्गजातेपि तत्ते तावत्तकेन निमित्ते उपक्कमो कतो नाम न होतीति वुत्तम्।&lt;br&gt;&#xA;२६५. एहि मे त्वं, आवुसो, सामणेराति वत्थुस्मिं अञ्ञं आणापेतु, तेन करियमानस्स अङ्गजातचलनस्स मोचनस्सादेन सादियनतो तं चलनं भिक्खुस्स सादियनचित्तसमुट्ठितम्पि होतीति सुक्कविस्सट्ठिपच्चयस्स अङ्गजातचलनस्स हेतुभूता अस्सादचेतनाव आपत्तिया अङ्गं होति, न आणापनवाचा तस्सा पवत्तिक्खणे सङ्घादिसेसस्स असिज्झनतो। एवं आणापेत्वापि योनिसोमनसिकारेन मोचनस्सादं पटिविनोदेन्तस्स आपत्तिअसम्भवतो इदं सिक्खापदं अनाणत्तिकं, कायकम्मं, किरियसमुट्ठानञ्च जातन्ति गहेतब्बं, आणापनवाचाय पन दुक्कटं आपज्जति। यो पन परेन अनाणत्तेन बलक्कारेनापि करियमानप्पयोगं मोचनस्सादेन सादियति, तस्सापि मुत्ते पठमपाराजिके विय सङ्घादिसेसोव, अमुत्ते थुल्लच्चयम्। मोचनस्सादे चेतनाय पन असति कायसंसग्गरागेन सादियन्तस्सापि मुत्तेपि सङ्घादिसेसेन अनापत्तीति आचरिया वदन्ति, तञ्च युत्तमेव।&lt;br&gt;&#xA;२६६. कायत्थम्भनवत्थुस्मिं चलनवसेन यथा अङ्गजाते उपक्कमो सम्भवति, तथा विजम्भितत्ता आपत्ति वुत्ता।&lt;br&gt;&#xA;उपनिज्झायनवत्थुस्मिं अङ्गजातन्ति जीवमानइत्थीनं पस्सावमग्गोव अधिप्पेतो, नेतरो।&lt;br&gt;&#xA;२६७. पुप्फावलीति कीळाविसेसो। तं किर कीळन्ता नदीआदीसु छिन्नतटं उदकेन चिक्खल्लं कत्वा तत्थ उभो पादे पसारेत्वा निसिन्ना पतन्ति , ‘‘पुप्फावलिय’’न्तिपि पाठो। पवेसेन्तस्साति पयोजकत्तेन द्विकम्मिकत्ता ‘‘वालिकं अङ्गजात’’न्ति उभयत्थापि उपयोगवचनं कतम्। चेतना, उपक्कमो, मुच्चनन्ति इमानेत्थ तीणि अङ्गानि वेदितब्बानि।&lt;br&gt;&#xA;सुक्कविस्सट्ठिसिक्खापदवण्णना निट्ठिता।&lt;/p&gt;</description>
    </item>
    <item>
      <title>०३. अनियतकण्डो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_aniyatakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_aniyatakaNDo/</guid>
      <description>&lt;p&gt;३. अनियतकण्डो&lt;/p&gt;&#xA;&lt;h2 id=&#34;१-पठमअनयतसकखपदवणणन&#34;&gt;१. पठमअनियतसिक्खापदवण्णना&lt;/h2&gt;&#xA;&lt;p&gt;४४३. पुत्तसद्देन सामञ्ञनिद्देसतो, एकसेसनयेन वा पुत्तीपि गहिताति आह ‘‘बहू धीतरो चा’’ति। तदनन्तरन्ति भिक्खूनं भोजनानन्तरम्।&lt;br&gt;&#xA;४४४-५. तं कम्मन्ति तं मेथुनादिअज्झाचारकम्मम्। पाळियं ‘‘सोतस्स रहो’’ति इदं अत्थुद्धारवसेन वुत्तं, उपरि सिक्खापदे ‘‘न हेव खो पन पटिच्छन्न’’न्तिआदिना (पारा॰ ४५४) एतस्स सिक्खापदस्स विसयं पटिक्खिपित्वा ‘‘अलञ्च खो होति मातुगामं दुट्ठुल्लाहि वाचाहि ओभासितु’’न्ति विसयन्तरभूतसोतरहस्स विसुं वक्खमानत्ता, इध पन चक्खुरहोव अधिप्पेतो ‘‘पटिच्छन्ने आसने’’तिआदिवचनतो, ‘‘सक्का होति मेथुनं धम्मं पटिसेवितु’’न्ति वुत्तत्ता च। तेनाह ‘‘किञ्चापी’’तिआदि। परिच्छेदोति रहोनिसज्जापत्तिया ववत्थानम्।&lt;br&gt;&#xA;इदानि चक्खुरहेनेव आपत्तिं परिच्छिन्दित्वा दस्सेन्तो ‘‘सचेपि ही’’तिआदिमाह। ‘‘पिहितकवाटस्सा’’ति इमिना पटिच्छन्नभावतो चक्खुस्स रहोव अधिप्पेतो, न सोतस्स रहोति दस्सेति। तेनाह ‘‘अपिहितकवाटस्स…पे॰… अनापत्ति’’न्ति। न हि कवाटपिदहनेन सोतस्स रहो विगच्छति, चक्खुस्स रहो एव पन विगच्छति। ‘‘अन्तोद्वादसहत्थेपी’’ति इदं दुतियसिक्खापदे आगतसोतस्स रहेन आपज्जितब्बदुट्ठुल्लवाचापत्तिया सब्बथा अनापत्तिभावं दस्सेतुं वुत्तम्। द्वादसहत्थतो बहि निसिन्नो हि तत्थ सोतस्स रहसब्भावतो दुट्ठुल्लवाचापत्तिया अनापत्तिं न करोति, तथा च ‘‘अनापत्तिं न करोती’’ति सामञ्ञतो न वत्तब्बं सिया, ‘‘मेथुनकायसंसग्गापत्तीहि अनापत्तिं करोती’’ति विसेसेत्वा वत्तब्बं भवेय्य। तस्मा तथा तं अवत्वा सब्बथा अनापत्तिं दस्सेतुमेव ‘‘द्वादसहत्थे’’ति वुत्तन्ति गहेतब्बम्। यदि हि चक्खुस्सेव रहभावं सन्धाय वदेय्य, ‘‘अन्तोद्वादसहत्थे’’ति न वदेय्य अप्पटिच्छन्ने ततो दूरे निसिन्नेपि चक्खुस्स रहासम्भवतो । यस्मा निसीदित्वा निद्दायन्तो कपिमिद्धपरेतो किञ्चि कालं चक्खूनि उम्मीलेति, किञ्चि कालं निम्मीलेति। तस्मा ‘‘निद्दायन्तोपि अनापत्तिं करोती’’ति वुत्तम्।&lt;br&gt;&#xA;पटिलद्धसोतापत्तिफलाति अन्तिमपरिच्छेदतो वुत्तम्। निसज्जं पटिजानमानोति मेथुनकायसंसग्गादिवसेन रहो निसज्जं पटिजानमानोति अत्थो। तेनाह ‘‘पाराजिकेन वा’’तिआदि। न अप्पटिजानमानोति अलज्जीपि अप्पटिजानमानो आपत्तिया न कारेतब्बोव। सो हि याव दोसं न पटिजानाति, ताव ‘‘नेव सुद्धो, नासुद्धो’’ति वा वत्तब्बो, वत्तानुसन्धिना पन कारेतब्बो। वुत्तञ्हेतं –&lt;br&gt;&#xA;‘‘पटिञ्ञा लज्जीसु कता, अलज्जीसु एवं न विज्जति।&lt;br&gt;&#xA;बहुम्पि अलज्जी भासेय्य, वत्तानुसन्धितेन कारये’’ति॥ (परि॰ ३५९)।&lt;br&gt;&#xA;निसज्जादीसु…पे॰… पटिजानमानोव तेन सो भिक्खु कारेतब्बोति एत्थ पटिजानमानोति पाळियं अनागतम्पि अधिकारतो आगतमेवाति कत्वा वुत्तम्।&lt;br&gt;&#xA;वदापेथाति तस्स इद्धिया विगतासङ्कोपि तं ओवदन्तो आह, अनुपपरिक्खित्वा अदेसे निसिन्ना ‘‘मातुगामेन सद्धिं एकासने थेरो रहो निसिन्नो’’ति एवं मादिसेहिपि तुम्हे तुम्हाकं अवण्णं वदापेथ कथापयित्थ, मा पुन एवं करित्थाति अधिप्पायो। एवमकासिन्ति निगूहितब्बम्पि इमं विसेसाधिगमं पकासेन्तो तं सद्धापेतुमेव एवमकासिन्ति अत्थो। रक्खेय्यासिमन्ति इमं उत्तरिमनुस्सधम्मं अञ्ञेसं मा पकासयि।&lt;br&gt;&#xA;४५१. निसज्जाय पाचित्तियन्ति रहोनिसज्जस्सादे वत्तमाने पाचित्तियम्। सचे पन सो रहोनिसज्जस्सादं पटिविनोदेत्वा कम्मट्ठानमनसिकारादिना अञ्ञविहितो, निद्दूपगतो वा अनापत्ति एव। तेनाह ‘‘अस्सादे उप्पन्ने’’ति। ‘‘निसिन्नाय इत्थिया’’ति इमिना निसीदनक्खणे अस्सादाभावं दस्सेति। यदि हि निसीदनक्खणे अस्सादो उप्पज्जेय्य, तेन उट्ठातब्बम्। इतरथा आपत्ति एव इत्थिया उट्ठायुट्ठाय पुनप्पुनं निसीदने विय, तत्थापि भिक्खुस्स उट्ठहतो अनापत्ति, तेन रहोनिसज्जापत्ति अकिरियसमुट्ठानापि होतीति वदन्ति। इदं पन अनियतसिक्खापदं, अनन्तरञ्चाति द्वेपि विसुं आपत्तिपञ्ञापनवसेन पञ्ञत्तानि न होन्ति रहोनिसज्जादीसु आपत्तिया सिक्खापदन्तरेसु पञ्ञत्तत्ता। पाराजिकादिआपत्तीहि पन केनचि चोदितस्स अनुविज्जकेहि विनिच्छयकारणनयदस्सनत्थं एवं वत्थुवसेन द्विधा विभजित्वा पञ्ञत्तानि, इमानेव च यस्मा भिक्खुनीनम्पि विनिच्छयनयग्गहणाय अलं, तस्मा तासं विसुं न वुत्तानीति वेदितब्बम्। यं पन आपत्तिं पटिजानाति, तस्स वसेनेत्थ अङ्गभेदो वेदितब्बो। तेनेव ‘‘अयं धम्मो अनियतो’’ति वुत्तम्।&lt;br&gt;&#xA;इध अनियतवसेन वुत्तानं पाराजिकसङ्घादिसेसपाचित्तियानं तिण्णम्पि अञ्ञमञ्ञं सदिससमुट्ठानादिताय वुत्तं ‘‘समुट्ठानादीनि पठमपाराजिकसदिसानेवा’’ति।&lt;br&gt;&#xA;पठमअनियतसिक्खापदवण्णना निट्ठिता।&lt;/p&gt;</description>
    </item>
    <item>
      <title>०३. निस्सग्गियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_nissaggiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_nissaggiyakaNDam/</guid>
      <description>&lt;p&gt;३. निस्सग्गियकण्डम्&lt;/p&gt;&#xA;&lt;h2 id=&#34;२-दतयनससगगयदपचततयसकखपदवणणन&#34;&gt;२. दुतियनिस्सग्गियादिपाचित्तियसिक्खापदवण्णना&lt;/h2&gt;&#xA;&lt;p&gt;७३३. निस्सग्गियेसुपि पठमं उत्तानमेव।&lt;br&gt;&#xA;७४०. दुतिये अय्याय दम्मीति एवं पटिलद्धन्ति निस्सट्ठपटिलद्धं, निस्सट्ठं पटिलभित्वापि यं उद्दिस्स दायकेहि दिन्नं, तत्थेव दातब्बम्। तेनाह ‘‘यथादानेयेव उपनेतब्ब’’न्ति। अकालचीवरता, तं ञत्वा कालचीवरन्ति लेसेन भाजापनं, पटिलाभोति तीणि अङ्गानि।&lt;br&gt;&#xA;७४३. ततिये मेतन्ति ममेवेतं चीवरम्। उपसम्पन्नता, परिवत्तितविकप्पनुपगचीवरस्स सकसञ्ञाय अच्छिन्दनादीति द्वे अङ्गानि।&lt;br&gt;&#xA;७४८-७५२. चतुत्थे आहटसप्पिं दत्वाति अत्तनो दत्वा। यमकं पचितब्बन्ति सप्पिञ्च तेलञ्च एकतो पचितब्बम्। लेसेन गहेतुकामता, अञ्ञस्स विञ्ञत्ति, पटिलाभोति तीणि अङ्गानि।&lt;br&gt;&#xA;७५३. पञ्चमे साति थुल्लनन्दा। अयन्ति सिक्खमाना। चेतापेत्वाति जानापेत्वाति इध वुत्तं, मातिकाट्ठकथायं पन ‘‘अत्तनो कप्पियभण्डेन ‘इदं नाम आहरा’ति अञ्ञं परिवत्तापेत्वा’’ति (कङ्खा॰ अट्ठ॰ अञ्ञचेतापनसिक्खापदवण्णना) वुत्तम्।&lt;br&gt;&#xA;७५८. छट्ठे पावारिकस्साति दुस्सवाणिजकस्स।&lt;br&gt;&#xA;७६४. सत्तमे सञ्ञाचितकेनाति सयं याचितकेनपीति अत्थो।&lt;br&gt;&#xA;७६९-७८९. अट्ठमतो यावद्वादसमा उत्तानमेव।&lt;br&gt;&#xA;निस्सग्गियवण्णनानयो निट्ठितो।&lt;/p&gt;</description>
    </item>
    <item>
      <title>०३. वस्सूपनायिकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_vassUpanAyikakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_vassUpanAyikakkhandhako/</guid>
      <description>&lt;p&gt;३. वस्सूपनायिकक्खन्धको&lt;/p&gt;&#xA;&lt;h2 id=&#34;वससपनयकअनजननकथदवणणन&#34;&gt;वस्सूपनायिकअनुजाननकथादिवण्णना&lt;/h2&gt;&#xA;&lt;p&gt;१८४. वस्सूपनायिकक्खन्धके अपरस्मिं दिवसेति दुतिये पाटिपददिवसे।&lt;br&gt;&#xA;१८५. अञ्ञत्थ अरुणं उट्ठापनेन वाति सापेक्खस्स अकरणीयेन गन्त्वा अञ्ञत्थ अरुणं उट्ठापनेन वा। परिहानीति गुणपरिहानि।&lt;br&gt;&#xA;१८७. पाळियं सत्ताहं सन्निवत्तो कातब्बोति सकलं सत्ताहं बहि एव अवीतिनामेत्वा सत्ताहपरियोसानभूतं अरुणुट्ठानकालं पुन विहारेव सम्बन्धवसेन सत्ताहं विहारे सन्निवत्तं कातब्बम्। सत्ताहपरियोसानकालो हि इध सत्ताह-सद्देन वुत्तो, तदपेक्खाय च ‘‘सन्निवत्तो’’ति पुल्लिङ्गेन वुत्तम्। तीणि परिहीनानीति भिक्खुनीनं वच्चकुटिआदीनं पटिक्खित्तत्ता परिहीनानि।&lt;br&gt;&#xA;१८९. न पलुज्जतीति अञ्ञेसं अप्पगुणत्ता, मम च मरणेन न विनस्सति।&lt;br&gt;&#xA;वस्सूपनायिकअनुजाननकथादिवण्णना निट्ठिता।&lt;/p&gt;</description>
    </item>
    <item>
      <title>०३. समुच्चयक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_samuchchayakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/03_samuchchayakkhandhako/</guid>
      <description>&lt;p&gt;३. समुच्चयक्खन्धको&lt;/p&gt;&#xA;&lt;h2 id=&#34;सककवससटठकथवणणन&#34;&gt;सुक्कविस्सट्ठिकथावण्णना&lt;/h2&gt;&#xA;&lt;p&gt;९७. समुच्चयक्खन्धके वेदयामहन्ति जानापेमि अहं, आरोचेमीतिअत्थो। अनुभवामीतिपिस्स अत्थं वदन्ति। पुरिमं पन पसंसन्ति आरोपनवचनत्ता। आरोचेत्वा निक्खिपितब्बन्ति दुक्कटपरिमोचनत्थं वुत्तम्। केचि पन ‘‘तदहेव पुन वत्तं समादियित्वा अरुणं उट्ठापेतुकामस्स रत्तिच्छेदपरिहारत्थम्पी’’ति वदन्ति।&lt;br&gt;&#xA;‘‘सभागा भिक्खू वसन्ती’’ति वुत्तत्ता विसभागानं वसनट्ठाने वत्तं असमादियित्वा बहि एव कातुम्पि वट्टतीति दट्ठब्बम्। ‘‘द्वे लेड्डुपाते अतिक्कमित्वा’’ति इदं विहारे भिक्खूनं सज्झायादिसद्दसवनूपचारविजहनत्थं वुत्तम्। ‘‘महामग्गतो ओक्कम्मा’’ति इदं मग्गपटिपन्नानं भिक्खूनं उपचारातिक्कमनत्थं वुत्तम्। गुम्बेन वातिआदि दस्सनूपचारविजहनत्थम्।&lt;br&gt;&#xA;‘‘सोपि केनचि कम्मेन पुरे अरुणे एव गच्छती’’ति इमिना आरोचनाय कताय सब्बेसुपि भिक्खूसु विहारगतेसु ऊने गणे चरणदोसो वा विप्पवासदोसो वा न होति आरोचितत्ता सहवासस्साति दस्सेति। तेनाह ‘‘अयञ्चा’’ तिआदि। अब्भानं कातुं न वट्टतीति कतम्पि अकतमेव होतीति अत्थो।&lt;br&gt;&#xA;सुक्कविस्सट्ठिकथावण्णना निट्ठिता।&lt;/p&gt;</description>
    </item>
    <item>
      <title>०४. निस्सग्गियकण्डो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_nissaggiyakaNDo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_nissaggiyakaNDo/</guid>
      <description>&lt;p&gt;४. निस्सग्गियकण्डो&lt;br&gt;&#xA;१. चीवरवग्गो&lt;/p&gt;&#xA;&lt;h2 id=&#34;१-पठमकथनसकखपदवणणन&#34;&gt;१. पठमकथिनसिक्खापदवण्णना&lt;/h2&gt;&#xA;&lt;p&gt;४५९. समिताविनाति समितपापेन। गोतमकचेतियं नाम गोतमयक्खस्स चेतियट्ठाने कतविहारो वुच्चति।&lt;br&gt;&#xA;४६१. नवमं वा दसमं वाति भुम्मत्थे उपयोगवचनम्। सचे भवेय्याति सचे कस्सचि कङ्खा भवेय्य। वुत्तसदिसन्ति दसमं वाति वुत्तसदिसं परिच्छेदसदिसं, ‘‘वुत्तसदिसमेवा’’तिपि लिखन्ति। धारेतुन्ति एत्थ आहाति पाठसेसो दट्ठब्बो।&lt;br&gt;&#xA;४६३. सूचिया पटिसामनन्ति सूचिघरे संगोपनं, इदञ्च सूचिकम्मस्स सब्बस्स परिनिट्ठितभावदस्सनत्थं वुत्तम्। एतन्ति नट्ठचीवरम्। एतेसम्पीति नट्ठचीवरादीनि परामसति, तेन चीवरपलिबोधाभावं दस्सेति। दुतियस्स पलिबोधस्साति आवासपलिबोधस्स। एत्थ च निट्ठितचीवरस्मिं, उब्भतस्मिं कथिनेति द्वीहि पदेहि द्विन्नं पलिबोधानं अभावदस्सनेन अत्थतकथिनस्स पञ्चमासब्भन्तरे याव चीवरपलिबोधआवासपलिबोधेसु अञ्ञतरं न उपच्छिज्जति, ताव अतिरेकचीवरं धारेतुं वट्टतीति दीपेति। पक्कमनं अन्तो अस्साति पक्कमनन्तिका, एवं सेसापि वेदितब्बा। वित्थारो पनेत्थ आगतट्ठाने आवि भविस्सति।&lt;br&gt;&#xA;दसाहपरमं कालन्ति अच्चन्तसंयोगवचनम्। इदञ्हि वुत्तं होति…पे॰… दसाहपरमभावोति इदं दसाहपरमतापदस्स अत्थमत्तदस्सनं, दसाहपरमभावोति इदञ्हि वुत्तं होतीति एवमेत्थ योजना वेदितब्बा। अयमत्थोतिआदि दसाहपरमपदस्सेव अधिप्पेतत्थदस्सनवसेन वुत्तम्। तत्थ एत्तको कालोति ‘‘दसाहपरमता’’ति वुत्तो यो कालो, सो एत्तको कालोति अत्थो।&lt;br&gt;&#xA;खोमन्ति खोमसुत्तेहि वायितं खोमपटचीवरं, तं वाकमयन्ति वदन्ति। कप्पाससुत्तेहि वायितं कप्पासिकं, एवं सेसानिपि। कम्बलन्ति एळकादीनं लोममयसुत्तेन वायितपटम्। भङ्गन्ति खोमसुत्तादीनि सब्बानि, एकच्चानि वा मिस्सेत्वा वायितं चीवरम्। भङ्गम्पि वाकमयमेवाति केचि। दुकूलं पत्तुण्णं सोमारपटं चीनपटं इद्धिजं देवदिन्नन्ति इमानि पन छ चीवरानि एतेसञ्ञेव अनुलोमानीति विसुं न वुत्तानि। दुकूलञ्हि साणस्स अनुलोमं वाकमयत्ता। ‘‘पत्तुण्णं कोसेय्यविसेसो’’ति अभिधानकोसे वुत्तम्। सोमारदेसे, चीनदेसे च जातवत्थानि सोमारचीनपटानि। पत्तुण्णादीनि तीणि कोसेय्यस्स अनुलोमानि पाणकेहि कतसुत्तमयत्ता। इद्धिजन्ति एहिभिक्खूनं पुञ्ञिद्धिया निब्बत्तचीवरम्। कप्परुक्खे निब्बत्तं, देवदिन्नञ्च खोमादीनं अञ्ञतरं होतीति तेसं सब्बेसं अनुलोमानि। मनुस्सानं पकतिविदत्थिं सन्धाय ‘‘द्वे विदत्थियो’’तिआदि वुत्तम्। इमिना दीघतो वड्ढकीहत्थप्पमाणं वित्थारतो ततो उपड्ढप्पमाणं विकप्पनुपगन्ति दस्सेति। तथा हि ‘‘सुगतविदत्थि नाम इदानि मज्झिमस्स पुरिसस्स तिस्सो विदत्थियो, वड्ढकीहत्थेन दियड्ढो हत्थो होती’’ति (पारा॰ अट्ठ॰ २.३४८-३४९) कुटिकारसिक्खापदट्ठकथायं वुत्तं, तस्मा सुगतङ्गुलेन द्वादसङ्गुला सुगतविदत्थि वड्ढकीहत्थेन दियड्ढो हत्थोति सिद्धम्। एवञ्च कत्वा ‘‘सुगतङ्गुलेन अट्ठङ्गुलं वड्ढकीहत्थप्पमाण’’न्ति आगतट्ठानेहि च समेति।&lt;br&gt;&#xA;तं अतिक्कामयतोति एत्थ तन्ति चीवरं, कालं वा परामसति। तस्स यो अरुणोति चीवरुप्पाददिवसस्स यो अतिक्कन्तो अरुणो। चीवरुप्पाददिवसेन सद्धिन्ति चीवरुप्पाददिवसस्स आदिभूतेन अतिक्कन्तअरुणेन सद्धिन्ति अत्थो, इदञ्च भगवता ‘‘दसाहपरम’’न्ति वत्वा पुन ‘‘एकादसे अरुणुग्गमने’’ति वुत्तत्ता पुब्बापरसंसन्दनत्थं सद्दतो गम्ममानम्पि ‘‘चीवरुप्पाददिवसेन सद्धि’’न्ति एवं वुत्तम्। ‘‘दसमे अरुणे’’ति वुत्ते एव हि दसाहपरमेन सद्धिं समेति। दिवसपरियोसानस्स अवधिभूतअनागतारुणवसेन हि दिवसं अतिक्कन्तं नाम होति, न पन दिवसस्स आदिभूतारुणवसेन परिवासादीसु तथा अग्गहणतो, इध पन भगवता दिवसस्स आदिअन्तपरिच्छेददस्सनवसेन ‘‘एकादसे अरुणुग्गमने’’ति वुत्तं, तस्मा अट्ठकथायं दिवसस्स आदिभूतं तंदिवसनिस्सितम्पि अरुणं गहेत्वा ‘‘एकादसे अरुणुग्गमने निस्सग्गियं होती’’ति वुत्तम्। अरुणोति चेत्थ सूरियुग्गमनस्स पुरेचरो वड्ढनघनरत्तो पभाविसेसोति दट्ठब्बो।&lt;br&gt;&#xA;वचनीयोति सङ्घापेक्खो। वचनभेदोति ‘‘ञत्तियं द्वे आपत्तियो सरती’’तिआदिना वत्तब्बन्ति अधिप्पायो।&lt;br&gt;&#xA;४६८. ‘‘न इध सञ्ञा रक्खती’’ति इदं वेमतिकञ्च अनतिक्कन्तसञ्ञञ्च सन्धाय वुत्तम्। योपि एवंसञ्ञी तस्सपीति यो अनतिक्कन्तसञ्ञी, वेमतिको वा, तस्सपीति अत्थो। अनट्ठतो अविलुत्तस्स विसेसमाह ‘‘पसय्हावहारवसेना’’ति। थेय्यावहारवसेन गहितम्पि इध नट्ठम्।&lt;br&gt;&#xA;अनापत्ति अञ्ञेन कतं पटिलभित्वातिआदि निसीदनसन्थतं सन्धाय वुत्तम्। येन हि पुराणसन्थतस्स सामन्ता सुगतविदत्थिं अनादियित्वा नवं निसीदनसन्थतं कतं, तस्स तं निस्सग्गियम्पि ततो अञ्ञस्स पटिलभित्वा परिभुञ्जन्तस्स अनापत्तिकरन्ति सिज्झनतो अयमत्थो सब्बनिस्सग्गियेसुपि सिज्झति।&lt;br&gt;&#xA;४६९. तिचीवरं अधिट्ठातुन्ति सङ्घाटिआदिनामेन अधिट्ठातुम्। ‘‘न विकप्पेतु’’न्ति इमिना नामेन न विकप्पेतुं, एतेन विकप्पिततिचीवरो तेचीवरिको न होति। तस्स तस्मिं अधिट्ठिततिचीवरे विय अविप्पवासादिना कत्तब्बविधि न कातब्बोति दस्सेति, न पन विकप्पने दोसोति। ततो परन्ति चतुमासतो परं विकप्पेत्वा परिभुञ्जितुं अनुञ्ञातन्ति केचि वदन्ति, अञ्ञे पन ‘‘विकप्पेत्वा याव आगामिवस्सानं, ताव ठपेतुमेव वट्टती’’ति वदन्ति, अपरे पन ‘‘विकप्पने न दोसो, तथा विकप्पितं परिक्खारादिनामेन अधिट्ठहित्वा परिभुञ्जितब्ब’’न्ति वदन्ति।&lt;br&gt;&#xA;मुट्ठिपञ्चकन्ति मुट्ठिया उपलक्खितं पञ्चकं, चतुहत्थे मिनित्वा पञ्चमं हत्थं मुट्ठिं कत्वा मिनितब्बन्ति अधिप्पायो। केचि पन ‘‘मुट्ठिहत्थानं पञ्चकं मुट्ठिपञ्चकं, तस्मा पञ्चपि हत्थे मुट्ठिं कत्वाव मिनितब्बा’’ति वदन्ति। मुट्ठित्तिकन्ति एत्थापि एसेव नयो। द्विहत्थेन अन्तरवासकेन तिमण्डलं पटिच्छादेतुं सक्काति आह ‘‘पारुपनेना’’तिआदि। अतिरेकन्ति सुगतचीवरप्पमाणतो अधिकम्। ऊनकन्ति मुट्ठिपञ्चकादितो ऊनकं, तेन च तेसु तिचीवराधिट्ठानं न रुहतीति दस्सेति।&lt;br&gt;&#xA;इमं सङ्घाटिं पच्चुद्धरामीति इमं सङ्घाटिअधिट्ठानं उक्खिपामि परिच्चजामीति अत्थो। कायविकारं करोन्तेनाति हत्थेन चीवरं परामसन्तेन, चालेन्तेन वा। वाचाय अधिट्ठातब्बाति एत्थ कायेनपि चालेत्वा वाचम्पि भिन्दित्वा कायवाचाहि अधिट्ठानम्पि सङ्गहितन्ति वेदितब्बं ‘‘कायेन अफुसित्वा’’ति वुत्तत्ता। दुविधन्ति अहत्थपासहत्थपासवसेन दुविधम्। तत्थ हत्थपासो नाम अड्ढतेय्यहत्थो वुच्चति। द्वादसहत्थन्ति केचि वदन्ति , तं इध न समेति। ‘‘सामन्तविहारे’’ति इदं ठपितट्ठानसल्लक्खणयोग्गे ठितं सन्धाय वुत्तम्। ततो दूरे ठितम्पि ठपितट्ठानं सल्लक्खेन्तेन अधिट्ठातब्बमेव। तत्थपि चीवरस्स ठपितभावसल्लक्खणमेव पमाणम्। न हि सक्का सब्बथा ठानं सल्लक्खेतुम्। एकस्मिं विहारे ठपेत्वा ततो अञ्ञस्मिं ठपितन्ति अधिट्ठातुं न वट्टति। केचि पन ‘‘तथापि अधिट्ठिते न दोसो’’ति वदन्ति, तं अट्ठकथाय न समेति, वीमंसितब्बम्। अधिट्ठहित्वा ठपितवत्थेहीति परिक्खारचोळनामेन अधिट्ठहित्वा ठपितवत्थेहि, तेनेव ‘‘इमं पच्चुद्धरामी’’ति परिक्खारचोळस्स पच्चुद्धारं दस्सेति। एतेन च तेचीवरधुतङ्गं परिहरन्तेन पंसुकूलादिवसेन लद्धं वत्थं दसाहब्भन्तरे कत्वा रजित्वा पारुपितुं असक्कोन्तेन परिक्खारचोळवसेन अधिट्ठहित्वाव दसाहं अतिक्कमेतब्बं, इतरथा निस्सग्गियं होतीति दस्सेति। तेनेव ‘‘रजितकालतो पन पट्ठाय निक्खिपितुं न वट्टति, धुतङ्गचोरो नाम होती’’ति (विसुद्धि॰ १.२५) विसुद्धिमग्गे वुत्तम्। ‘‘पुन अधिट्ठातब्बानी’’ति इदञ्च सङ्घाटिआदितिचीवरनामेन अधिट्ठहित्वा परिभुञ्जितुकामस्स वसेन वुत्तं, इतरस्स पन पुरिमाधिट्ठानमेव अलन्ति वेदितब्बम्। ‘‘पुन अधिट्ठातब्ब’’न्ति इमिना कप्पबिन्दुपि दातब्बन्ति दस्सेति।&lt;br&gt;&#xA;बद्धसीमायं अविप्पवाससीमासम्मुतिसम्भवतो न तत्थ दुप्परिहारताति आह ‘‘अबद्धसीमायं दुप्परिहार’’न्ति।&lt;br&gt;&#xA;अतिरित्तप्पमाणाय छेदनकं पाचित्तियन्ति आह ‘‘अनतिरित्तप्पमाणा’’ति। ततो परं पच्चुद्धरित्वा विकप्पेतब्बाति वस्सिकमासतो परं अधिट्ठानं पच्चुद्धरित्वा विकप्पेतब्बा, इमिना चतुन्नं वस्सिकमासानं उपरि अधिट्ठानं तिट्ठतीति विञ्ञायति ततो पच्चुद्धरायोगा। यञ्च मातिकाट्ठकथायं ‘‘वस्सिकसाटिका वस्सानमासातिक्कमेनापि, कण्डुपटिच्छादि आबाधवूपसमेनापि अधिट्ठानं विजहती’’ति (कङ्खा॰ अट्ठ॰ कथिनसिक्खापदवण्णना) वुत्तं, तं समन्तपासादिकायं नत्थि। परिवारट्ठकथायञ्च ‘‘अत्थापत्ति हेमन्ते आपज्जति, नो गिम्हे’’ति एत्थ इदं वुत्तं ‘‘कत्तिकपुण्णमासिया पच्छिमे पाटिपददिवसे विकप्पेत्वा ठपितं वस्सिकसाटिकं निवासेन्तो हेमन्ते आपज्जति, कुरुन्दियं पन ‘कत्तिकपुण्णमदिवसे अपच्चुद्धरित्वा हेमन्ते आपज्जती’ति वुत्तं, तम्पि सुवुत्तं, ‘चतुमासं अधिट्ठातुं ततो परं विकप्पेतु’न्ति हि वुत्त’’न्ति (परि॰ अट्ठ॰ ३२३)। तत्थ महाअट्ठकथायं निवासनपच्चया दुक्कटं वुत्तं, कुरुन्दट्ठकथायं पन अपच्चुद्धारपच्चया, तस्मा कुरुन्दियं वुत्तनयेनापि वस्सिकसाटिका वस्सानमासातिक्कमेपि अधिट्ठानं न विजहतीति पञ्ञायति। अधिट्ठानविजहनेसु च वस्सानमासआबाधानं विगमेन विजहनं मातिकाट्ठकथायम्पि न उद्धटं, तस्मा समन्तपासादिकायं आगतनयेन याव पच्चुद्धारा अधिट्ठानं तिट्ठतीति गहेतब्बम्। नहानत्थाय अनुञ्ञातत्ता ‘‘वण्णभेदमत्तरत्तापि चेसा वट्टती’’ति वुत्तम्। ‘‘द्वे पन न वट्टन्ती’’ति इमिना सङ्घाटिआदीसु विय दुतिये अधिट्ठानं न रुहति, अतिरेकचीवरं होतीति दस्सेति। महापच्चरियं चीवरवसेन परिभोगकिच्चस्स अभावं सन्धाय अनापत्ति वुत्ता सेनासनपरिक्खारत्थाय दिन्नपच्चत्थरणे विय। यं पन ‘‘पच्चत्थरणम्पि अधिट्ठातब्ब’’न्ति वुत्तं, तं सेनासनत्थायेवाति नियमितं न होति नवसु चीवरेसु गहितत्ता, तस्मा अत्तनो नामेन अधिट्ठहित्वा निदहित्वा परिक्खारचोळं विय यथा तथा विनियुज्जितब्बमेवाति गहेतब्बम्। पावारो कोजवोति इमेसम्पि पच्चत्थरणादीनं लोकेपि वोहरणतो सेनासनपरिक्खारत्थाय दिन्नपच्चत्थरणतो विसुं गहणं कतम्।&lt;br&gt;&#xA;‘‘हीनायावत्तनेना’’ति इदं अन्तिमवत्थुं अज्झापज्जित्वा भिक्खुपटिञ्ञाय ठितस्स चेव तित्थियपक्कन्तस्स च भिक्खुनिया च भिक्खुनिभावे निरपेक्खताय गिहिलिङ्गतित्थियलिङ्गग्गहणं सन्धाय वुत्तम्। सिक्खं अपच्चक्खाय गिहिभावूपगमनं सन्धाय वुत्तन्ति केचि वदन्ति, तं न युत्तं तदापिस्स उपसम्पन्नत्ता, चीवरस्स च तस्स सन्तकत्ताविजहनतो। पमाणचीवरस्साति पच्छिमप्पमाणं सन्धाय वुत्तम्। द्वे चीवरानि पारुपन्तस्साति गामप्पवेसे दिगुणं कत्वा सङ्घाटियो पारुपनं सन्धाय वुत्तम्। ‘‘एस नयो’’ति इमिना पमाणयुत्तेसु यत्थ कत्थचि छिद्दं अधिट्ठानं विजहतीतिआदिअत्थं सङ्गण्हाति।&lt;br&gt;&#xA;अञ्ञं पच्छिमप्पमाणं नाम नत्थीति सुत्ते आगतं नत्थीति अधिप्पायो। इदानि तमेव विभावेतुं ‘‘यञ्ही’’तिआदि वुत्तं, तं न समेति, सङ्घाटिआदीनं मुट्ठिपञ्चकादिहेट्ठिमप्पमाणस्स सुत्ते अनागतत्ताति अधिप्पायो।&lt;br&gt;&#xA;महन्तं वा खुद्दकं करोतीति एत्थ अतिमहन्तं चीवरं मुट्ठिपञ्चकादिपच्छिमप्पमाणयुत्तं कत्वा समन्ततो छिन्दनेनापि विच्छिन्दनकाले छिज्जमानट्ठानं छिद्दसङ्ख्यं न गच्छति अधिट्ठानं न विजहति एवाति सिज्झति, ‘‘घटेत्वा छिन्दति, न भिज्जती’’ति वचनेन च समेति। परिक्खारचोळं पन विकप्पनुपगपच्छिमप्पमाणतो ऊनं कत्वा छिन्नं अधिट्ठानं विजहति अधिट्ठानस्स अनिस्सयत्ता। तानि पुन बद्धानि घटितानि अधिट्ठातब्बमेवाति वेदितब्बम्। केचि पन ‘‘वस्सिकसाटिकचीवरे द्विधा छिन्ने यदिपि एकेकं खण्डं पच्छिमपच्छिमप्पमाणं पहोति, एकस्मिंयेव खण्डे अधिट्ठानं तिट्ठति, न इतरे, ‘‘द्वे पन न वट्टन्ती’’ति वुत्तत्ता। निसीदनकण्डुप्पटिच्छादीसुपि एसेव नयोति वदन्ति।&lt;br&gt;&#xA;सम्मुखे पवत्ता सम्मुखाति पच्चत्तवचनं, तञ्च विकप्पनविसेसनं, तस्मा ‘‘सम्मुखे’’ति भुम्मत्थे निस्सक्कवचनं कत्वापि अत्थं वदन्ति, अभिमुखेति अत्थो। अथ वा सम्मुखेन अत्तनो वाचाय एव विकप्पना सम्मुखाविकप्पना। परम्मुखेन विकप्पना परम्मुखाविकप्पनाति करणत्थेनापि अत्थो दट्ठब्बो, अयमेव पाळिया समेति। सन्निहितासन्निहितभावन्ति आसन्नदूरभावम्। एत्तावता निधेतुं वट्टतीति एत्तकेनेव विकप्पनाकिच्चस्स निट्ठितत्ता, अतिरेकचीवरं न होतीति दसाहातिक्कमे न निस्सग्गियं जनेतीति अधिप्पायो। परिभुञ्जितुं…पे॰… न वट्टतीति सयं अपच्चुद्धरणं परिभुञ्जने पाचित्तियं, अधिट्ठाने परेसं विस्सज्जने दुक्कटञ्च सन्धाय वुत्तम्।&lt;br&gt;&#xA;परिभोगादयोपि वट्टन्तीति परिभोगविस्सज्जनअधिट्ठानानिपि। अपि-सद्देन निधेतुम्पि वट्टतीति अत्थो, एतेन च पच्चुद्धारेपि कते चीवरम्पि विकप्पितचीवरमेव होति, न अतिरेकचीवरम्। तं पन तिचीवरादिनामेन अधिट्ठातुकामेन अधिट्ठहितब्बं, इतरेन विकप्पितचीवरमेव कत्वा परिभुञ्जितब्बन्ति दस्सेति। केचि पन ‘‘यं विकप्पितचीवरं, तं याव अपरिभोगकाला अपच्चुद्धरापेत्वाव निदहितब्बं, परिभोगकाले पन सम्पत्ते पच्चुद्धरापेत्वा अधिट्ठहित्वा परिभुञ्जितब्बम्। यदि हि ततो पुरेपि पच्चुद्धरापेय्य, पच्चुद्धारेनेव विकप्पनाय विगतत्ता अतिरेकचीवरं नाम होति, दसाहातिक्कमे च निस्सग्गियं पाचित्तियम्। तस्मा यं अपरिभुञ्जित्वाव ठपेतब्बं, तदेव विकप्पेतब्बं, पच्चुद्धारे च कते अन्तोदसाहेयेव अधिट्ठातब्बम्। यञ्च अट्ठकथायं ‘ततो पभुति परिभोगादयोपि वट्टन्ती’तिआदि वुत्तं, तं पाळिया विरुज्झती’’ति वदन्ति, तं तेसं मतिमत्तमेव। पाळियञ्हि ‘‘अन्तोदसाहं अधिट्ठेति, विकप्पेती’’ति (पारा॰ ४६९) च ‘‘सामं चीवरं विकप्पेत्वा अपच्चुद्धारणं परिभुञ्जेय्य पाचित्तिय’’न्ति (पाचि॰ ३७३) च ‘‘अनापत्ति सो वा देति, तस्स वा विस्सासन्तो परिभुञ्जती’’ति (पाचि॰ ३७४) च सामञ्ञतो वुत्तत्ता, अट्ठकथायञ्च ‘‘इमं चीवरं वा विकप्पनं वा पच्चुद्धरामी’’तिआदिना पच्चुद्धारं अदस्सेत्वा ‘‘मय्हं सन्तकं परिभुञ्ज वा विस्सज्जेहि वा’’ति एवं अत्तनो सन्तकत्तं अमोचेत्वाव परिभोगादिवसेनेव पच्चुद्धारस्स वुत्तत्ता, ‘‘ततो पभुति परिभोगादयोपि वट्टन्ती’’ति अधिट्ठानं विनापि विसुं परिभोगस्स, निदहनस्स च वुत्तत्ता विकप्पनानन्तरमेव पच्चुद्धरापेत्वा अनधिट्ठहित्वा एव तिचीवरविरहितं विकप्पनारहं चीवरं परिभुञ्जितुं, निदहितुञ्च इदं पाटेक्कं विनयकम्मन्ति खायति। अपिच बहूनं पत्तानं विकप्पेतुं, पच्चुद्धारेतुञ्च वुत्तत्ता पच्चुद्धारेन तेसं अतिरेकपत्तता दस्सिताति सिज्झति तेसु एकस्सेव अधिट्ठातब्बतो। तस्मा अट्ठकथायं आगतनयेनेव गहेतब्बम्।&lt;br&gt;&#xA;पञ्ञत्तिकोविदो न होतीति एवं विकप्पिते ‘‘अनन्तरमेव एवं पच्चुद्धरितब्ब’’न्ति विनयकम्मं न जानाति। तेनाह ‘‘न जानाति पच्चुद्धरितु’’न्ति, इमिनापि चेतं वेदितब्बं ‘‘विकप्पनानन्तरमेव पच्चुद्धारो कातब्बो’’ति।&lt;br&gt;&#xA;अविसेसेन वुत्तवचनन्ति तिचीवरादीनं साधारणवचनेन वुत्तवचनम्। यं पनेत्थ ‘‘विरुद्धं विय दिस्सती’’ति वत्वा तं विरोधासङ्कं निवत्तेतुं ‘‘तिचीवरसङ्खेपेन…पे॰… विकप्पनाय ओकासो दिन्नो होती’’ति वुत्तं, तं ‘‘अधिट्ठेति विकप्पेती’’ति सामञ्ञतो वुत्तेपि तिचीवरम्पि विकप्पेतीति अयमत्थो न सिज्झति, ‘‘तिचीवरं अधिट्ठातुं न विकप्पेतु’’न्ति (महाव॰ ३५८) विसेसेत्वा वुत्तत्ता। यं पन अधिट्ठातब्बं, तं अधिट्ठाति। यं तिचीवरविरहितं, तं विकप्पेतब्बं, तं विकप्पेतीति एवमत्थो सिज्झतीति। तस्मा एत्थ पुब्बापरविरोधो न दिस्सति सामञ्ञवचनस्स वुत्तावसेसेयेव अवतिट्ठनतो। यं पनेत्थ तिचीवरस्सापि विकप्पनविधिं दस्सेतुं ‘‘तिचीवरं तिचीवरसङ्खेपेना’’तिआदि वुत्तम्। तत्थ तिचीवरसङ्खेपेन परिहरियमानेसु एकम्पि पच्चुद्धरित्वा विकप्पेतुं न वट्टति, तिचीवरतो पन एकं वा सकलमेव वा अपनेत्वा अपरं तिचीवरं तिचीवरसङ्खेपेन परिहरितुकामस्स वा तिचीवराधिट्ठानं मुञ्चित्वा परिक्खारचोळवसेनेव सब्बचीवरं परिभुञ्जितुकामस्स वा पुरिमं अधिट्ठितचीवरं पच्चुद्धरित्वा विकप्पेतुं वट्टतीति एवमधिप्पायेन ‘‘तिचीवरे एकेन चीवरेन विप्पवसितुकामो होती’’तिआदि वुत्तं सिया, इच्चेतं पाळिया सद्धिं समेति। अथ पुनपि तदेव तिचीवराधिट्ठानेन अधिट्ठातुकामो हुत्वा विप्पवाससुखत्थं पच्चुद्धरित्वा विकप्पेतीति इमिना अधिप्पायेन वुत्तं सिया, तं ‘‘तिचीवरं अधिट्ठातुं न विकप्पेतु’’न्ति (महाव॰ ३५८) इमिना वचनेन न समेति। यदि हि सेसचीवरानि विय तिचीवरम्पि पच्चुद्धरित्वा विकप्पेतब्बं सिया, ‘‘तिचीवरं अधिट्ठातुं न विकप्पेतु’’न्ति इदं वचनमेव निरत्थकं सिया सेसचीवरेहि तिचीवरस्स विसेसाभावा। तस्मा ‘‘विकप्पेती’’ति इदं तिचीवरविरहितमेव सन्धाय वुत्तम्। तिचीवरं पन विकप्पेतुं न वट्टतीति विञ्ञायति, तेनेव दुतियकथिनसिक्खापदस्स अनापत्तिवारे ‘‘विकप्पेती’’ति इदं न वुत्तं, वीमंसित्वा यथा पाळिया सद्धिं न विरुज्झति, तथा एत्थ अधिप्पायो गहेतब्बो।&lt;br&gt;&#xA;तुय्हं देमीतिआदीसु परिच्चत्तत्ता मनसा असम्पटिच्छन्तेपि सम्पदानभूतस्सेव सन्तकं होति, सो इच्छितक्खणे गहेतुं लभति। इत्थन्नामस्साति परम्मुखे ठितं सन्धाय वदति। यस्स पन रुच्चतीतिआदि उभोहिपि परिच्चत्तताय अस्सामिकतं सन्धाय वुत्तम्।&lt;br&gt;&#xA;‘‘तं न युज्जती’’ति इदं अन्तोदसाहे एव विस्सासग्गहणं सन्धाय अनापत्तिवारस्स आगतत्ता, इध निस्सग्गियचीवरस्स कप्पियभावकरणत्थं लेसेन गहितत्ता च वुत्तं, केचि पन ‘‘परेहि सभागेन अच्छिन्ने, विस्सासग्गहिते च पुन लद्धे दोसो न दिस्सती’’ति वदन्ति। अनधिट्ठानेनाति कायवाचाहि कत्तब्बस्स अकरणेनाति अधिप्पायो। चीवरस्स अत्तनो सन्तकता, जातिपमाणयुत्तता, छिन्नपलिबोधभावो, अतिरेकचीवरता, दसाहातिक्कमोति इमानेत्थ पञ्च अङ्गानि।&lt;br&gt;&#xA;पठमकथिनसिक्खापदवण्णना निट्ठिता।&lt;/p&gt;</description>
    </item>
    <item>
      <title>०४. पवारणाक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_pavAraNAkkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_pavAraNAkkhandhako/</guid>
      <description>&lt;p&gt;४. पवारणाक्खन्धको&lt;/p&gt;&#xA;&lt;h2 id=&#34;अफसवहरकथदवणणन&#34;&gt;अफासुविहारकथादिवण्णना&lt;/h2&gt;&#xA;&lt;p&gt;२०९. पवारणाक्खन्धके पाळियं पिण्डाय पटिक्कमेय्याति पिण्डाय चरित्वा पटिक्कमेय्य। अवक्कारपातिन्ति अतिरेकपिण्डपातठपनकं एकं भाजनम्। अविसय्हन्ति उक्खिपितुं असक्कुणेय्यम्। विलङ्घनं उक्खिपनं विलङ्घो, सो एव विलङ्घको, हत्थेहि विलङ्घको हत्थविलङ्घकोति आह ‘‘हत्थुक्खेपकेना’’ति। अथ वा विलङ्घकेन उक्खेपकेन हत्थेनातिपि अत्थो, अञ्ञमञ्ञं संसिब्बितहत्थेहीति वुत्तं होति।&lt;br&gt;&#xA;२१३. सचे पन वुड्ढतरो होतीति पवारणादायको भिक्खु वुड्ढतरो होति। एवञ्हि तेन तस्सत्थाय पवारितं होतीति एत्थ एवं तेन अप्पवारितोपि तस्स सङ्घप्पत्तिमत्तेन सङ्घपवारणाकम्मं समग्गकम्ममेव होतीति दट्ठब्बम्। तेन च भिक्खुनाति पवारणादायकेन भिक्खुना।&lt;br&gt;&#xA;२३४. बहूपि समानवस्सा एकतो पवारेतुं लभन्तीति एकस्मिं संवच्छरे लद्धूपसम्पदताय समानुपसम्पन्नवस्सा सब्बे एकतो पवारेतुं लभन्तीति अत्थो।&lt;br&gt;&#xA;२३७. पाळियं मिच्छादिट्ठीति ‘‘नत्थि दिन्न’’न्तिआदि (दी॰ नि॰ १.१७१; म॰ नि॰ १.४४५; २.९४, ९५, २२५; ३.९१, ११६, १३६; सं॰ नि॰ ३.२१०; ध॰ स॰ १२२१) नयप्पवत्ता। अन्तग्गाहिकाति सस्सतुच्छेदसङ्खातस्स अन्तस्स गाहिका। यं खो त्वन्तिआदीसु यं पवारणं ठपेसि, तं दिट्ठेन ठपेसीति तं-सद्दं अज्झाहरित्वा योजेतब्बम्।&lt;br&gt;&#xA;२३९. वत्थुं पकासेन्तोति पुग्गले परिसङ्कुप्पत्तिया निमित्तभूतं वत्थुमत्तंयेव सन्धाय वुत्तम्। यं पन वत्थुं सन्धाय ‘‘पुग्गलो पञ्ञायति, न वत्थू’’ति आह, न तं सन्धायेतं वुत्तम्। यदि पन तस्स भिक्खुनो वसनट्ठाने पोक्खरणितो मच्छग्गहणादि दिस्सेय्य, तदा ‘‘वत्थु च पुग्गलो च पञ्ञायती’’ति वत्तब्बं भवेय्य। तेनाह ‘‘पुरिमनयेनेव चोरेही’’तिआदि। भिक्खुनो सरीरे मालागन्धञ्च अरिट्ठगन्धञ्च दिस्वा एवं ‘‘वत्थु च पुग्गलो च पञ्ञायती’’ति वुत्तन्ति वेदितब्बम्।&lt;br&gt;&#xA;अफासुविहारकथादिवण्णना निट्ठिता।&lt;/p&gt;</description>
    </item>
    <item>
      <title>०४. पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_pAchittiyakaNDam/</guid>
      <description>&lt;p&gt;४. पाचित्तियकण्डम्&lt;br&gt;&#xA;१. लसुणवग्गो&lt;/p&gt;&#xA;&lt;h2 id=&#34;१-पठमलसणदसकखपदवणणन&#34;&gt;१. पठमलसुणादिसिक्खापदवण्णना&lt;/h2&gt;&#xA;&lt;p&gt;७९७. पाचित्तियेसु लसुणवग्गस्स पठमे बदरसाळवं नाम बदरफलानि सुक्खापेत्वा तेहि कत्तब्बब्यञ्जनविकति। आमकमागधलसुणञ्चेव, अज्झोहरणञ्चाति द्वे अङ्गानि।&lt;br&gt;&#xA;७९९-८१२. दुतियादीनि उत्तानत्थानि।&lt;br&gt;&#xA;८१५. छट्ठे पाळियं आसुम्भित्वाति पातेत्वा।&lt;br&gt;&#xA;८१७. दधिमत्थूति दधिम्हि पसन्नोदकम्। रसखीरादीनन्ति मंसरसखीरादीनम्। भुञ्जन्तस्स भिक्खुनो हत्थपासे ठानं, पानीयस्स वा विधूपनस्स वा गहणन्ति द्वे अङ्गानि।&lt;br&gt;&#xA;८२२. सत्तमे अविञ्ञत्तिया लद्धन्ति अत्तनो विञ्ञत्तिं विना लद्धम्। पुब्बापरविरुद्धन्ति सयं करणे पाचित्तियन्ति इदं कारापने दुक्कटवचनेन विरुज्झनं सन्धाय वुत्तम्। तेनाह ‘‘न ही’’तिआदि, ‘‘अविञ्ञत्तिया लद्ध’’न्तिआदिवचनेन वा विरुज्झनं सन्धाय वुत्तम्। अञ्ञाय विञ्ञत्तिपि हि इमिस्सा अविञ्ञत्तिया लद्धमेवाति। आमकधञ्ञविञ्ञापनादि, तं भज्जनादिना अज्झोहरणन्ति द्वे अङ्गानि।&lt;br&gt;&#xA;८२४. अट्ठमे निब्बिट्ठोति लद्धो। केणीति रञ्ञो दातब्बो आयो, आयुप्पत्तिट्ठानन्ति अत्थो । तेनाह ‘‘एकं ठानन्तर’’न्तिआदि। ठानन्तरन्ति च गामजनपदाणायत्तम्। वळञ्जियमानतिरोकुट्टादिता, अनपलोकेत्वा उच्चारादीनं छड्डनादीति द्वे अङ्गानि।&lt;br&gt;&#xA;८३०. नवमे ‘‘मत्थकच्छिन्ननाळिकेरम्पी’’ति वुत्तत्ता हरितूपरि छड्डनमेव पटिक्खित्तम्। तेनाह ‘‘अनिक्खित्तबीजेसू’’तिआदि। यत्थ च छड्डेतुं वट्टति, तत्थ हरिते वच्चादिं कातुम्पि वट्टति एव। सब्बेसन्ति भिक्खुभिक्खुनीनम्।&lt;br&gt;&#xA;८३६-७. दसमे तेसंयेवाति येसं निच्चं पस्सति। आरामे ठत्वाति ठितनिसन्नट्ठाने एव ठत्वा समन्ततो गीवं परिवत्तेत्वापि पस्सति, अनापत्ति। ठितट्ठानतो गन्त्वा पस्सितुं न वट्टति। केचि पन ‘‘वट्टती’’ति वदन्ति। तं पन ‘‘दस्सनाय गच्छेय्य, पाचित्तिय’’न्ति सामञ्ञतो गमनस्स पटिक्खित्तत्ता, अनापत्तियम्पि गमनाय अवुत्तत्ता च न गहेतब्बम्। नच्चादिता, अननुञ्ञातकारणा गमनं, दस्सनादि चाति तीणि अङ्गानि।&lt;br&gt;&#xA;निट्ठितो लसुणवग्गो पठमो।&lt;br&gt;&#xA;२. अन्धकारवग्गो&lt;/p&gt;</description>
    </item>
    <item>
      <title>०४. समथक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_samathakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/04_samathakkhandhako/</guid>
      <description>&lt;p&gt;४. समथक्खन्धको&lt;/p&gt;&#xA;&lt;h2 id=&#34;सतवनयकथदवणणन&#34;&gt;सतिविनयकथादिवण्णना&lt;/h2&gt;&#xA;&lt;p&gt;१९५. समथक्खन्धके खीणासवस्स विपुलसतिं निस्साय दातब्बो विनयो चोदनादिअसारुप्पानं विनयनुपायो सतिविनयो।&lt;br&gt;&#xA;१९६. चित्तविपरियासकतोति कतचित्तविपरियासो। गग्गं भिक्खुं…पे॰… चोदेन्तीति एत्थ पन उम्मत्तकस्स इदं उम्मत्तकं, अज्झाचिण्णम्। तदेव चित्तविपरियासेन कतन्ति चित्तविपरियासकतम्। तेन उम्मत्तकेन चित्तविपरियासकतेन अज्झाचिण्णेन अनाचारेन आपन्नाय आपत्तिया गग्गं भिक्खुं चोदेन्तीति एवमत्थो दट्ठब्बो। पठमं मूळ्हो हुत्वा पच्छा अमूळ्हभावं उपगतस्स दातब्बो विनयो अमूळ्हविनयो।&lt;br&gt;&#xA;२०२. धम्मवादीनं येभुय्यभावसम्पादिका किरिया येभुय्यसिकाति इमस्मिं अत्थे स-कारागमसहितो इक-पच्चयन्तोयं सद्दोति दस्सेतुं आह ‘‘यस्सा’’तिआदि। तत्थ यस्सा किरियायाति गूळ्हकविवट्टकादिना सलाकग्गाहापककिरियाय। येभुय्यभावं निस्सितसमथकिरिया येभुय्यसिकाति एवं येभुय्यसिकासद्दस्स अत्थो गहेतब्बो। एवञ्हि अयं अधिकरणसमथो नाम होति। यथावुत्तसलाकग्गाहेन हि धम्मवादीनं येभुय्यभावे सिद्धे पच्छा तं येभुय्यभावं निस्सायेव अधिकरणवूपसमो होति, न धम्मवादीनं बहुतरभावसाधककिरियामत्तेन।&lt;br&gt;&#xA;२०७. ‘‘सेसमेत्थ तज्जनीयादीसु वुत्तनयमेवा’’ति एतेन तज्जनीयादिसत्तकम्मानि विय इदम्पि तस्सपापियसिकाकम्मं असुचिभावादिदोसयुत्तस्स, सङ्घस्स च विनिच्छये अतिट्ठमानस्स कत्तब्बं विसुं एकं निग्गहकम्मन्ति दस्सेति। एतस्मिञ्हि निग्गहकम्मे कते सो पुग्गलो ‘‘अहं सुद्धो’’ति अत्तनो सुद्धिया साधनत्थं सङ्घमज्झं ओतरितुं, सङ्घो चस्स विनिच्छयं दातुं न लभति, तं कम्मकरणमत्तेनेव च तं अधिकरणं वूपसन्तं होति।&lt;br&gt;&#xA;कथं पनेतं कम्मं पटिप्पस्सम्भतीति? केचि पनेत्थ ‘‘सो तथा निग्गहितो निग्गहितोव होति, ओसारणं न लभति। तेनेव पाळियं ओसारणा न वुत्ता’’ति वदन्ति। अञ्ञे पन ‘‘पाळियं न उपसम्पादेतब्बन्तिआदिना सम्मावत्तनस्स वुत्तत्ता सम्मावत्तित्वा लज्जिधम्मे ओक्कन्तस्स ओसारणा अवुत्तापि तज्जनीयादीसु विय नयतो कम्मवाचं योजेत्वा ओसारणा कातब्बा एवा’’ति वदन्ति, इदं युत्तम्। तेनेव अट्ठकथायं वक्खति ‘‘सचे सीलवा भविस्सति, वत्तं परिपूरेत्वा पटिप्पस्सद्धिं लभिस्सति। नो चे, तथानासितकोव भविस्सती’’ति (चूळव॰ अट्ठ॰ २३८)। तस्सपापियसिकाकम्मन्ति च अलुत्तसमासोयेव। तेनाह ‘‘इदं ही’’ति आदि।&lt;br&gt;&#xA;सतिविनयकथादिवण्णना निट्ठिता।&lt;/p&gt;</description>
    </item>
    <item>
      <title>०५. खुद्दकवत्थुक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_khuddakavatthukkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_khuddakavatthukkhandhako/</guid>
      <description>&lt;p&gt;५. खुद्दकवत्थुक्खन्धको&lt;/p&gt;&#xA;&lt;h2 id=&#34;खददकवतथकथवणणन&#34;&gt;खुद्दकवत्थुकथावण्णना&lt;/h2&gt;&#xA;&lt;p&gt;२४३. खुद्दकवत्थुक्खन्धके अट्ठपदाकारेनाति जूतफलके अट्ठगब्भराजिआकारेन। मल्लकमूलसण्ठानेनाति खेळमल्लकमूलसण्ठानेन। इदञ्च वट्टाधारकं सन्धाय वुत्तं, कण्टके उट्ठापेत्वा कतवट्टकपालस्सेतं अधिवचनम्।&lt;br&gt;&#xA;२४४. पुथुपाणिकन्ति मुट्ठिं अकत्वा विकसितहत्थतलेहि पिट्ठिपरिकम्मं वुच्चति। एतमेव सन्धाय ‘‘हत्थपरिकम्म’’न्ति वुत्तम्।&lt;br&gt;&#xA;२४५. मुत्तोलम्बकादीनन्ति आदि-सद्देन कुण्डलादिं सङ्गण्हाति। पलम्बकसुत्तन्ति ब्राह्मणानं यञ्ञोपचितसुत्तादिआकारं वुच्चति। वलयन्ति हत्थपादवलयम्।&lt;br&gt;&#xA;२४६. द्वङ्गुलेति उपयोगबहुवचनं, द्वङ्गुलप्पमाणं अतिक्कामेतुं न वट्टतीति अत्थो। एत्थ च दुमासस्स वा द्वङ्गुलस्स वा अतिक्कन्तभावं अजानन्तस्सापि केसमस्सुगणनाय अचित्तकापत्तियो होन्तीति वदन्ति।&lt;br&gt;&#xA;कोच्छेनाति उसीरतिणादीनि बन्धित्वा समं छिन्दित्वा गहितकोच्छेन। चिक्कलेनाति सिलेसयुत्ततेलेन। उण्हाभितत्तरजसिरानम्पीति उण्हाभितत्तानं रजोकिण्णसिरानम्। अद्दहत्थेनाति अल्लहत्थेन।&lt;br&gt;&#xA;२४८-९. साधुगीतन्ति अनिच्चतादिपटिसञ्ञुत्तं गीतम्। चतुरस्सेन वत्तेनाति परिपुण्णेन उच्चारणवत्तेन। तरङ्गवत्तादीनं सब्बेसम्पि सामञ्ञलक्खणं दस्सेतुं ‘‘सब्बेसं…पे॰… लक्खण’’न्ति वुत्तम्। यत्तकाहि मत्ताहि अक्खरं परिपुण्णं होति, ततोपि अधिकमत्तायुत्तं कत्वा कथनं विकारकथनं नाम, तथा अकत्वा कथनमेव लक्खणन्ति अत्थो। बाहिरलोमिन्ति भावनपुंसकनिद्देसो, यथा बहिद्धा लोमानि दिस्सन्ति, एवं धारेन्तस्स दुक्कटन्ति अत्थो।&lt;br&gt;&#xA;२५०. पाळियं तरुणञ्ञेव अम्बन्ति तरुणं असञ्जातबीजं एव अम्बफलम्। पातापेत्वाति छिन्दापेत्वाव। ‘‘मत्तावण्णिता’’ति इदं ‘‘परे निन्दन्ती’’ति सासनहितेसिताय वुत्तम्। न परियापुणिंसूति नासिक्खिंसु।&lt;br&gt;&#xA;२५१. चत्तारि अहिराजकुलानीति सब्बेसं अहिभेदानं चतूसु एव सङ्गहतो वुत्तम्। अत्तपरित्तं कातुन्ति अत्तनो परित्ताणं कातुम्।&lt;br&gt;&#xA;विरूपक्खेहि मे मेत्तन्ति विरूपक्खजातिकेहि नागेहि सह मय्हं मित्तभावो होतु, मेत्ता होतूति अत्थो, ते सुखिता निद्दुक्खा अवेरा होन्तूति अधिप्पायो। एवञ्हि मेत्ताफरणं होति। सेसेसुपि एसेव नयो। अपादकेहीति अहिकुलेहि सह सब्बसत्तेसु ओधिसो मेत्ताफरणदस्सनम्। मा मं अपादको हिंसीति ताय मेत्ताय अत्तरक्खाविधानदस्सनम्।&lt;br&gt;&#xA;सब्बे सत्तातिआदि अत्तानं उपमं कत्वा सब्बसत्तेसु अनोधिसो मेत्ताफरणदस्सनम्। तत्थ मा कञ्चि पापमागमाति कञ्चि सत्तं लामकं दुक्खहेतु, दुक्खञ्च मा आगच्छतु।&lt;br&gt;&#xA;एवं मेत्ताय अत्तगुत्तिं दस्सेत्वा इदानि रतनत्तयानुस्सरणेन दस्सेतुं ‘‘अप्पमाणो’’तिआदि वुत्तम्। तत्थ पमाणकरधम्मा अकुसला, तब्बिपाका च पमाणा, तप्पटिपक्खा सीलादयो गुणा, तब्बिपाका च लोकियलोकुत्तरफलानि अप्पमाणा, ते अस्स अत्थीति अप्पमाणो, अप्पमाणा वा अपरिमेय्यगुणा अस्सातिपि अप्पमाणो। पमाणवन्तानीति यथावुत्तपमाणकरधम्मयुत्तानि। अहिविच्छिकाति सरीसपानञ्ञेव पभेददस्सनम्। उण्णनाभीति लोमसनाभिको मक्कटो। सरबूति घरगोळिका।&lt;br&gt;&#xA;पटिक्कमन्तूति अपगच्छन्तु, मा मं विहेसयिंसूति अत्थो। सोहं नमोति एत्थ ‘‘करोमी’’ति पाठसेसो। यस्मा मया मेत्तादीहि तुम्हाकञ्च मय्हञ्च रक्खा कता, यस्मा च सोहं भगवतो नमो करोमि, विपस्सीआदीनं सत्तन्नम्पि नमो करोमि, तस्मा पटिक्कमन्तु भूतानीति योजना।&lt;br&gt;&#xA;अञ्ञम्हीति कामरागे असुभमनसिकारादिना छेतब्बेति अत्थो। अङ्गजातन्ति बीजविरहितं पुरिसनिमित्तम्। बीजे हि छिन्ने ओपक्कमिकपण्डको नाम अभब्बो होतीति वदन्ति। एके पन ‘‘बीजस्सापि छेदनक्खणे दुक्कटापत्ति एव कमेन पुरिसिन्द्रियादिके अन्तरहिते पण्डको नाम अभब्बो होति, तदा लिङ्गनासनाय नासेतब्बो’’ति वदन्ति। तादिसं वा दुक्खं उप्पादेन्तस्साति मुट्ठिप्पहारादीहि अत्तनो दुक्खं उप्पादेन्तस्स।&lt;br&gt;&#xA;२५२. पाळियं तुय्हेसो पत्तोति ‘‘यो च अरहा चेव इद्धिमा च, तस्स दिन्नमेवा’’ति सेट्ठिना वुत्तं, तं सन्धाय वदति। तं पत्तं गहेत्वा तिक्खत्तुं राजगहं अनुपरियायीति एत्थ वेळुपरम्पराय बद्धपत्तस्स उपरिभागे आकासे नगरं तिक्खत्तुं अनुपरियायित्वा ठितभावं सन्धाय ‘‘पत्तं गहेत्वा’’ति वुत्तं, न पन थेरो हत्थेन पत्तं सयमेव अग्गहेसि। केचि पन वदन्ति ‘‘इद्धिबलेन तं पत्तं वेळुपरम्परतो मुञ्चित्वा थेरं अनुबन्धमानो अट्ठासि, सो च अनेन हत्थेन गहितो विय अहोसी’’ति। तथा ठितमेव पन सन्धाय ‘‘भारद्वाजस्स हत्थतो पत्तं गहेत्वा’’ति वुत्तम्। ते च मनुस्सा…पे॰… अनुबन्धिंसूति ये च मनुस्सा पठमं पाटिहारियं नाद्दसंसु, ते अम्हाकम्पि पाटिहारियं दस्सेहीति थेरमनुबन्धिंसु। थेरो च सीहब्यग्घादिरूपं गहेत्वा विकुब्बनिद्धिं दस्सेति, ते च अच्छरियब्भुतजाता उच्चासद्दा महासद्दा अहेसुम्। तेनाह ‘‘किं नु खो सो, आनन्द, उच्चासद्दो महासद्दो’’ति। इद्धिपाटिहारियं न दस्सेतब्बन्ति एत्थ ‘‘यो पकतिवण्णं विजहित्वा कुमारवण्णं वा दस्सेति, नागवण्णं वा…पे॰… विविधम्पि सेनाब्यूहं दस्सेती’’ति (पटि॰ म॰ ३.१३) एवमागता अत्तनो सरीरस्स विकारापादनवसप्पवत्ता विकुब्बनिद्धि अधिप्पेताति आह ‘‘अधिट्ठानिद्धि पन अप्पटिक्खित्ता’’ति। पकतिया एको बहुकं आवज्जति, सतं वा सहस्सं वा सतसहस्सं वा आवज्जेत्वा ञाणेन अधिट्ठाति ‘‘बहुको होमी’’ति (पटि॰ म॰ ३.१०) एवं दस्सिता अधिट्ठानवसेन निप्फन्ना अधिट्ठानिद्धि नाम। गिहिविकटानीति गिहिसन्तकानि।&lt;br&gt;&#xA;२५३. पाळियं न अच्छुपियन्तीति न फुसितानि होन्ति। रूपकाकिण्णानीति इत्थिरूपादीहि आकिण्णानि।&lt;br&gt;&#xA;२५४. भूमिआधारकेति दन्तादीहि कते वलयाधारके। एतस्स वलयाधारकस्स अनुच्चताय ठपिता पत्ता न परिपतन्तीति ‘‘तयो पत्ते ठपेतुं वट्टती’’ति वुत्तम्। अनुच्चतञ्हि सन्धाय अयं ‘‘भूमिआधारको’’ति वुत्तो। दारुआधारकदण्डाधारकेसूति एकदारुना कतआधारके, बहूहि दण्डेहि कतआधारके च। एते च उच्चतरा होन्ति पत्तेहि सह पतनसभावा। तेन ‘‘सुसज्जितेसू’’ति वुत्तम्। भमकोटिसदिसोति यत्थ धमकरणादिं पवेसेत्वा लिखन्ति, तस्स भमकस्स कोटिया सदिसो। तादिसस्स दारुआधारकस्स अवित्थिण्णताय ठपितोपि पत्तो पततीति ‘‘अनोकासो’’ति वुत्तो।&lt;br&gt;&#xA;आलिन्दकमिड्ढिकादीनन्ति पमुखमिड्ढिकादीनं, उच्चवत्थुकानन्ति अत्थो। बाहिरपस्सेति पासादादीनं बहिकुट्टे। तनुकमिड्ढिकायाति वेदिकाय। सब्बत्थ पन हत्थप्पमाणतो अब्भन्तरे ठपेतुं वट्टति। आधारे पन ततो बहिपि वट्टति।&lt;br&gt;&#xA;पाळियं ओट्ठोति मुखवट्टि। पत्तमाळकन्ति उपचिकानं अनुट्ठहनत्थाय भूमितो उच्चतरं कतं वेदिकाकारमाळकम्। महामुखकुण्डसण्ठानाति महामुखचाटिसण्ठाना। लग्गेन्तस्स दुक्कटन्ति केवलं पत्तं लग्गेन्तस्स, न थविकाय लग्गेन्तस्साति वदन्ति। वीमंसितब्बम्। अञ्ञेन पन भण्डकेनाति अञ्ञेन भारबन्धनेन भण्डकेन। ‘‘बन्धित्वा ओलम्बेतु’’न्ति वुत्तत्ता पत्तत्थविकाय अंसबद्धको यथा लग्गितट्ठानतो न परिगळति, तथा सब्बथापि बन्धित्वा ठपेतुं वट्टति। बन्धित्वापि उपरि ठपेतुं न वट्टतीति उपरि निसीदन्ता ओत्थरित्वा भिन्दन्तीति वुत्तम्। तत्थ ठपेतुं वट्टतीति निसीदनसङ्काभावतो वुत्तम्। बन्धित्वा वाति बन्धित्वा ठपितछत्ते वा। यो कोचीति भत्तपूरोपि तुच्छपत्तोपि।&lt;br&gt;&#xA;२५५. परिहरितुन्ति दिवसे दिवसे पिण्डाय चरणत्थाय ठपेतुम्। पत्तं अलभन्तेन पन एकदिवसं पिण्डाय चरित्वा भुञ्जित्वा छड्डेतुं वट्टति। तेनाह ‘‘तावकालिकं परिभुञ्जितुं वट्टती’’ति। पण्णपुटादीसुपि एसेव नयो। अभुं मेति अभूति मय्हं, विनासो मय्हन्ति अत्थो। पाळियं पिसाचो वतमन्ति पिसाचो वतायं, अयमेव वा पाठो। पिसाचिल्लिकाति पिसाचदारका। छवसीसस्स पत्तोति छवसीसमयो पत्तो। पकतिविकारसम्बन्धे चेतं सामिवचनम्।&lt;br&gt;&#xA;चब्बेत्वाति निट्ठुभित्वा। ‘‘पटिग्गहं कत्वा’’ति वुत्तत्ता उच्छिट्ठहत्थेन उदकं गहेत्वा पत्तं परिप्फोसित्वा धोवनघंसनवसेन हत्थं धोवितुं वट्टति, एत्तकेन पत्तं पटिग्गहं कत्वा हत्थो धोवितो नाम न होति। एकं उदकगण्डुसं गहेत्वाति पत्तं अफुसित्वा तत्थ उदकमेव उच्छिट्ठहत्थेन उक्खिपित्वा गण्डुसं कत्वा, वामहत्थेनेव वा पत्तं उक्खिपित्वा मुखेन गण्डुसं गहेतुम्पि वट्टति। बहि उदकेन विक्खालेत्वाति द्वीसु अङ्गुलीसु आमिसमत्तं विक्खालेत्वा बहि गहेतुम्पि वट्टति। पटिखादितुकामोति एत्थ न सयं खादितुकामोपि अञ्ञेसं खादनारहं ठपेतुं लभति । तत्थेव कत्वाति पत्तेयेव यथाठपितट्ठानतो अनुद्धरित्वा। लुञ्चित्वाति ततो मंसमेव निरवसेसं उप्पट्टेत्वा।&lt;br&gt;&#xA;२५६. किण्णचुण्णेनाति सुराकिण्णचुण्णेन। मक्खेतुन्ति सूचिं मक्खेतुम्। निस्सेणिम्पीति चतूहि दण्डेहि चीवरप्पमाणेन आयतचतुरस्सं कत्वा बद्धपटलम्पि। एत्थ हि चीवरकोटियो समकं बन्धित्वा चीवरं यथासुखं सिब्बन्ति। तत्थ अत्थरितब्बन्ति तस्सा निस्सेणिया उपरि चीवरस्स उपत्थम्भनत्थाय अत्थरितब्बम्। कथिनसङ्खाताय निस्सेणिया चीवरस्स बन्धनकरज्जु कथिनरज्जूति मज्झिमपदलोपीसमासोति आह ‘‘याया’’तिआदि। तत्थ यस्मा द्विन्नं पटलानं एकस्मिं अधिके जाते तत्थ वलियो होन्ति, तस्मा दुपट्टचीवरस्स पटलद्वयम्पि समकं कत्वा बन्धनकरज्जु कथिनरज्जूति वेदितब्बम्।&lt;br&gt;&#xA;पाळियं कथिनस्स अन्तो जीरतीति कथिने बद्धस्स चीवरस्स परियन्तो जीरति। कथिननिस्सितञ्हि चीवरं इध निस्सयवोहारेन ‘‘कथिन’’न्ति वुत्तं ‘‘मञ्चा घोसन्ती’’तिआदीसु विय। अनुवातं परिभण्डन्ति कथिने बन्धनरज्जूहि चीवरस्स समन्ता परियन्तस्स अजीरणत्थं येहि केहिचि चोळकेहि दीघतो अनुवातं, तिरियतो परिभण्डञ्च सिब्बित्वा कातुं यत्थ रज्जुके पवेसेत्वा दण्डेसु पलिवेठेत्वा चीवरसमकं आकड्ढितुं सक्का, तादिसन्ति अत्थो। केचि पन ‘‘कथिनसङ्खातेसु किलञ्जादीसु एव अजीरणत्थाय अनुवातपरिभण्डकरणं अनुञ्ञात’’न्ति वदन्ति। तस्स मज्झेति पुराणकथिनस्सेव अन्तो। भिक्खुनो पमाणेनाति भिक्खुनो चीवरस्स पमाणेन। अञ्ञं निस्सेणिन्ति दीघतो च तिरियतो च अञ्ञं दण्डं ठपेत्वा बन्धितुम्।&lt;br&gt;&#xA;बिदलकन्ति दिगुणकरणसङ्खातकिरियाविसेसस्स अधिवचनम्। तेनाह ‘‘दुगुणकरण’’न्ति। पवेसनसलाकन्ति वलीनं अग्गहणत्थाय पवेसनकवेळुसलाकादि। पाळियं पटिग्गहन्ति अङ्गुलिकञ्चुकम्।&lt;br&gt;&#xA;२५७. पाति नाम भण्डट्ठपनको भाजनविसेसो। पाळियं पटिग्गहथविकन्ति पातिआदिभाजनत्थविकम्। चिनितुन्ति उच्चवत्थुपरियन्तस्स अपतनत्थाय इट्ठकादीहि चिनितुम्। आलम्बनबाहन्ति आलम्बनरज्जुदण्डादि। परिभिज्जतीति कटसारादिकं कथिनमज्झे भङ्गं होति। उस्सापेत्वाति दण्डकथिनं सन्धाय वुत्तम्।&lt;br&gt;&#xA;२५८-९. उदकं अकप्पियन्ति सप्पाणकम्। उपनन्धीति वेरं बन्धि। अद्धानमग्गो पटिपज्जितब्बोति एत्थ अद्धयोजनं अद्धानमग्गो नाम, तं पटिपज्जितुकामस्स सञ्चिच्च विहारूपचारातिक्कमने आपत्ति। असञ्चिच्च गतस्स पन यत्थ सरति, तत्थ ठत्वा सङ्घाटिकण्णादिं अनधिट्ठहित्वा गमने पदवारेन आपत्तीति वेदितब्बम्। न सम्मतीति न पहोति।&lt;br&gt;&#xA;२६०. अभिसन्नकायाति सेम्हादिदोससन्निचितकाया। तत्थ मज्झेति अग्गळपासकस्स मज्झे। उपरीति अग्गळपासकस्स उपरिभागे। उदकट्ठपनट्ठानन्ति उदकट्ठपनत्थाय परिच्छिन्दित्वा कतट्ठानम्।&lt;br&gt;&#xA;२६१. पाळियं उदपानन्ति कूपम्। नीचवत्थुकोति कूपस्स समन्ता कूलट्ठानं, भूमिसमं तिट्ठतीति अत्थो। उदकेन ओत्थरिय्यतीति समन्ता वस्सोदकं आगन्त्वा कूपे पततीति अत्थो।&lt;br&gt;&#xA;२६२. वाहेन्तीति उस्सिञ्चन्ति। अरहटघटियन्तं नाम चक्कसण्ठानं अनेकारं अरे अरे घटिकानि बन्धित्वा एकेन, द्वीहि वा परिब्भमियमानयन्तम्।&lt;br&gt;&#xA;२६३. आविद्धपक्खपासकन्ति कण्णिकमण्डलस्स समन्ता ठपितपक्खपासकम्। मण्डलेति कण्णिकमण्डले। पक्खपासके ठपेत्वाति समन्ता चतुरस्साकारेन फलकादीनि ठपेत्वा।&lt;br&gt;&#xA;२६४. नमतकं नाम सन्थतसदिसन्ति केचि वदन्ति। केचि पन ‘‘रुक्खतचमय’’न्ति। चम्मखण्डपरिहारेनाति अनधिट्ठहित्वा सयनासनविधिनाति अत्थो। पेळायाति अट्ठंससोळसंसादिआकारेन कताय भाजनाकाराय पेळाय। यत्थ उण्हपायासादिं पक्खिपित्वा उपरि भोजनपातिं ठपेन्ति भत्तस्स उण्हभावाविगमनत्थं, तादिसस्स भाजनाकारस्स आधारस्सेतं अधिवचनम्। तेनेव पाळियं ‘‘आसित्तकूपधान’’न्ति वुत्तम्। तस्स च पायासादीहि आसित्तकाधारोति अत्थो। इदञ्च आसित्तकूपधानं पच्चन्तेसु न जानन्ति कातुं, मज्झिमदेसेयेव करोन्ति। केचि पन ‘‘गिहिपरिभोगो अयोमयादि सब्बोपि आधारो आसित्तकूपधानमेव अनुलोमेती’’ति वदन्ति, एके पन ‘‘कप्पियलोहमयो आधारो मळोरिकमेव अनुलोमेती’’ति। वीमंसित्वा गहेतब्बम्। पुब्बे पत्तगुत्तिया आधारो अनुञ्ञातो। इदानि भुञ्जितुं मळोरिका अनुञ्ञाता। छिद्दन्ति छिद्दयुत्तम्। विद्धन्ति अन्तोविनिविद्धछिद्दम्। आविद्धन्ति समन्ततो छिद्दम्।&lt;br&gt;&#xA;२६५. पत्तं निक्कुज्जितुन्ति एत्थ कम्मवाचाय असम्भोगकरणवसेनेव निक्कुज्जनं, न पत्तानं अधोमुखट्ठपनेन। तेनाह ‘‘असम्भोगं सङ्घेन करोतू’’तिआदि, तं वड्ढं कम्मवाचाय सङ्घेन सद्धिं असम्भोगं सङ्घो करोतूति अत्थो।&lt;br&gt;&#xA;पत्तं निक्कुज्जेय्याति वड्ढस्स पत्तनिक्कुज्जनदण्डकम्मं करेय्य। असम्भोगं सङ्घेन करणन्ति सङ्घेन वड्ढस्स असम्भोगकरणम्। यथा असम्भोगो होति, तथा करणन्ति अत्थो। निक्कुज्जितो…पे॰… असम्भोगं सङ्घेनाति एत्थ सङ्घेन असम्भोगो होतीति अत्थो दट्ठब्बो। एवं भगवता असम्भोगकरणस्स आणत्तत्ता, कम्मवाचाय च सावितत्ता, अट्ठकथायञ्च ‘‘कोचि देय्यधम्मो न गहेतब्बो’’ति वुत्तत्ता पत्ते निक्कुज्जिते तस्स सन्तकं ञत्वा गण्हन्तस्स दुक्कटमेवाति गहेतब्बम्।&lt;br&gt;&#xA;अच्चयोति ञायप्पटिपत्तिं अतिक्कमित्वा पवत्ति, अपराधोति अत्थो। मं अच्चगमाति मं अतिक्कम्म पवत्तो। तं ते मयं पटिग्गण्हामाति तं ते अपराधं मयं खमाम। भिक्खूनं अलाभाय परिसक्कतीतिआदीसु अलाभाय परिसक्कनादितो विरतोति एवमत्थो गहेतब्बो। असम्भोगं भिक्खुसङ्घेनाति एत्थ ‘‘कतो’’ति पाठसेसो।&lt;br&gt;&#xA;२६८. याव पच्छिमा सोपानकळेवराति पठमसोपानफलकं सन्धाय वुत्तम्। तञ्हि पच्छा दुस्सेन सन्थतत्ता एव वुत्तम्। ‘‘पच्छिमं जनतं तथागतो अनुकम्पती’’ति इदं थेरो अनागते भिक्खूनं चेलपटिकस्स अक्कमनपच्चया अपवादं सिक्खापदपञ्ञत्तिया निवारणेन भगवतो अनुकम्पं सन्धायाह। अपगतगब्भाति विजातपुत्ता। तेनाह ‘‘मङ्गलत्थाया’’ति।&lt;br&gt;&#xA;२६९-२७०. बीजनिन्ति चतुरस्सबीजनिम्। एकपण्णच्छत्तन्ति तालपण्णादिना एकेन पत्तेन कतछत्तम्।&lt;br&gt;&#xA;२७४-५. अनुरक्खणत्थन्ति परिग्गहेत्वा गोपनत्थम्। दीघं कारेन्तीति केसेहि सद्धिं अच्छिन्दित्वा ठपापेन्ति। चतुकोणन्ति यथा उपरि नलाटन्तेसु द्वे, हेट्ठा हनुकपस्से द्वेति चत्तारो कोणा पञ्ञायन्ति, एवं चतुरस्सं कत्वा कप्पापनम्। पाळियं दाठिकं ठपापेन्तीति उत्तरोट्ठे मस्सुं अच्छिन्दित्वा ठपापेन्ति। रुधीति खुद्दकवणम्।&lt;br&gt;&#xA;२७७. पाळियं लोहभण्डकंसभण्डसन्निचयोति लोहभण्डस्स, कंसभण्डस्स च सन्निचयोति अत्थो। बन्धनमत्तन्ति वासिदण्डादीनं कोटीसु अपातनत्थं लोहेहि बन्धनम्। तन्तकन्ति आयोगवायनत्थं तदाकारेन पसारिततन्तम्।&lt;br&gt;&#xA;२७८. ‘‘यत्थ सरति, तत्थ बन्धितब्ब’’न्ति एतेन असञ्चिच्च कायबन्धनं अबन्धित्वा पविट्ठस्स अनापत्तीति दस्सेति। मुरजवट्टिसण्ठानं वेठेत्वा कतन्ति एवं बहुरज्जुके एकतो कत्वा नानावण्णेहि सुत्तेहि कतन्ति केचि वदन्ति। एकवण्णसुत्तेनापि वलयघटकादिविकारं दस्सेत्वा वेठितम्पि मुरजमेव। विकारं पन अदस्सेत्वा मट्ठं कत्वा निरन्तरं वेठितं वट्टति। तेनेव दुतियपाराजिकसंवण्णनायं वुत्तं ‘‘बहुरज्जुके एकतो कत्वा एकेन निरन्तरं वेठेत्वा कतं ‘बहुरज्जुक’न्ति न वत्तब्बं, वट्टती’’ति। मुद्दिककायबन्धनं नाम चतुरस्सं अकत्वा सज्जितम्। पामङ्गदसा चतुरस्सा। मुदिङ्गसण्ठानेनाति वरकसीसाकारेन। पासन्तोति दसापरियोसानम्।&lt;br&gt;&#xA;२७९. पाळियं गण्ठिकफलकं पासकफलकन्ति एत्थ दारुदन्तादिमयेसु फलकेसु गण्ठिकपासकानि अप्पेत्वा चीवरे ठपेतुं अनुञ्ञातम्। कोट्टो विवरियतीति अनुवातो विवरियति।&lt;br&gt;&#xA;२८०-१. पाळिकारकोति भिक्खूनं यथावुड्ढं पाळिया पतिट्ठापको। तस्सापि तथा पारुपितुं न वट्टति। पाळियं मुण्डवट्टीति मल्लादयो।&lt;br&gt;&#xA;२८२. पमाणङ्गुलेनाति वड्ढकीअङ्गुलेन। केचि पन ‘‘पकतिअङ्गुलेना’’ति वदन्ति, तं चतुरङ्गुलपच्छिमकवचनेन न समेति। न हि पकतङ्गुलेन चतुरङ्गुलप्पमाणं दन्तकट्ठं कण्ठे अविलग्गं खादितुं सकाति।&lt;br&gt;&#xA;२८५. पाळियं सकाय निरुत्तिया बुद्धवचनं दूसेन्तीति मागधभासाय सब्बेसं वत्तुं सुकरताय हीनजच्चापि उग्गण्हन्ता दूसेन्तीति अत्थो।&lt;br&gt;&#xA;२८९. मा भिक्खू ब्याबाधयिंसूति लसुणगन्धेन भिक्खू मा बाधयिंसु।&lt;br&gt;&#xA;२९१. अवलेखनपीठरोति अवलेखनकट्ठानं ठपनभाजनविसेसो। अपिधानन्ति पिधानफलकादि।&lt;br&gt;&#xA;खुद्दकवत्थुकथावण्णना निट्ठिता।&lt;br&gt;&#xA;खुद्दकवत्थुक्खन्धकवण्णनानयो निट्ठितो।&lt;/p&gt;</description>
    </item>
    <item>
      <title>०५. चम्मक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_chammakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_chammakkhandhako/</guid>
      <description>&lt;p&gt;५. चम्मक्खन्धको&lt;/p&gt;&#xA;&lt;h2 id=&#34;सणकळवसकथदवणणन&#34;&gt;सोणकोळिविसकथादिवण्णना&lt;/h2&gt;&#xA;&lt;p&gt;२४२. चम्मक्खन्धके उण्णपावारणन्ति उभतो लोमानि उट्ठापेत्वा कतं उण्णमयं पावारणं, उभतो कप्पासपिचुं उट्ठापेत्वा वीतपावारोपि अत्थि, ततो निवत्तनत्थं ‘‘उण्णपावारण’’न्ति वुत्तम्।&lt;br&gt;&#xA;अड्ढचन्दपासाणेति सोपानमूले उपड्ढं अन्तो पवेसेत्वा ठपिते अड्ढपासाणे। पाळियं विहारपच्छायायन्ति विहारपच्चन्ते छायाय, विहारस्स वड्ढमानच्छायायन्तिपि वदन्ति।&lt;br&gt;&#xA;२४३. भोगाति उपयोगत्थे पच्चत्तवचनम्। अच्चायताति अतिआयता खरमुच्छना। सरवतीति मधुरसरसंयुत्ता। अतिसिथिला मन्दमुच्छना। वीरियसमथन्ति वीरियसम्पयुत्तसमथम्। तत्थ च निमित्तं गण्हाहीति तस्मिञ्च समभावे सति यं आदासे मुखनिमित्तं विय निमित्तं उप्पज्जति, तं समथनिमित्तं, विपस्सनानिमित्तं, मग्गनिमित्तं, फलनिमित्तञ्च गण्हाहि निब्बत्तेहीति, एवमस्स अरहत्तपरियोसानं कम्मट्ठानं कथितम्।&lt;br&gt;&#xA;२४४. छठानानीति छ कारणानि। अधिमुत्तोति पटिविज्झित्वा ठितो। नेक्खम्माधिमुत्तोतिआदि सब्बं अरहत्तवसेन वुत्तम्। अरहत्तञ्हि सब्बकिलेसेहि निक्खन्तत्ता नेक्खम्मं, तेहेव च पविवित्तत्ता पविवेको, ब्यापज्जाभावतो अब्यापज्जं, उपादानस्स खयन्ते उप्पन्नत्ता उपादानक्खयो, तण्हक्खयन्ते उप्पन्नत्ता तण्हक्खयो, सम्मोहाभावतो असम्मोहोति च वुच्चति।&lt;br&gt;&#xA;केवलं सद्धामत्तकन्ति केवलं पटिवेधपञ्ञाय असम्मिस्सं सद्धामत्तकम्। पटिचयन्ति पुनप्पुनं करणेन वड्ढिम्। वीतरागत्ताति मग्गपटिवेधेन रागस्स विगतत्ता एव नेक्खम्मसङ्खातं अरहत्तं पटिविज्झित्वा सच्छिकत्वा ठितो होति। सेसपदेसुपि एसेव नयो। पविवेकाधिमुत्तोति ‘‘पविवेके अधिमुत्तो अह’’न्ति एवं अरहत्तं ब्याकरोतीति अत्थो।&lt;br&gt;&#xA;सीलब्बतपरामासन्ति सीलञ्च वतञ्च परामसित्वा गहितग्गहणमत्तम्। सारतो पच्चागच्छन्तोति सारभावेन जानन्तो। अब्यापज्जाधिमुत्तोति अब्यापज्जं अरहत्तं ब्याकरोति।&lt;br&gt;&#xA;अमिस्सीकतन्ति अमिस्सकतम्। किलेसा हि आरम्मणेन सद्धिं चित्तं मिस्सं करोन्ति, तेसं अभावा अमिस्सीकतम्। भुसा वातवुट्ठीति बलववातक्खन्धो।&lt;br&gt;&#xA;उपादानक्खयस्स चाति उपयोगत्थे सामिवचनम्। दिस्वा आयतनुप्पादन्ति चक्खादिआयतनानं उप्पादञ्च वयञ्च दिस्वा। चित्तं विमुच्चतीति इमाय विपस्सनापटिपत्तिया फलसमापत्तिवसेन चित्तं विमुच्चति।&lt;br&gt;&#xA;सोणकोळिविसकथादिवण्णना निट्ठिता।&lt;/p&gt;</description>
    </item>
    <item>
      <title>०५. पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_pAchittiyakaNDam/</guid>
      <description>&lt;p&gt;५. पाचित्तियकण्डम्&lt;br&gt;&#xA;१. मुसावादवग्गो&lt;/p&gt;&#xA;&lt;h2 id=&#34;१-मसवदसकखपदवणणन&#34;&gt;१. मुसावादसिक्खापदवण्णना&lt;/h2&gt;&#xA;&lt;p&gt;१. मुसावादवग्गस्स पठमसिक्खापदे खुद्दकानन्ति एत्थ ‘‘खुद्दक-सद्दो बहु-सद्दपरियायो’’ति वदन्ति। तत्थाति तेसु वग्गेसु, खुद्दकेसु वा। ‘‘जानितब्बतो’’ति हेतुनो विपक्खेपि निब्बाने वत्तनतो अनेकन्तिकत्ते परेहि वुत्ते ‘‘न मया अयं हेतु वुत्तो’’ति तं कारणं पटिच्छादेतुं पुन ‘‘जातिधम्मतोति मया वुत्त’’न्तिआदीनि वदति। ‘‘सम्पजान’’न्ति वत्तब्बे अनुनासिकलोपेन निद्देसोति आह ‘‘जानन्तो’’ति।&lt;br&gt;&#xA;२. सम्पजानमुसावादेति अत्तना वुच्चमानस्स अत्थस्स वितथभावं पुब्बेपि जानित्वा, वचनक्खणे च जानन्तस्स मुसावादभणने। तेनाह ‘‘जानित्वा’’तिआदि। मुसावादेति च निमित्तत्थे भुम्मं, तस्मा मुसाभणननिमित्तं पाचित्तियन्ति एवमेत्थ, इतो परेसुपि ईदिसेसु अत्थो वेदितब्बो।&lt;br&gt;&#xA;३. वदन्ति एतायाति वाचाति आह ‘‘मिच्छा’’तिआदि। ‘‘धनुना विज्झती’’तिआदीसु विय ‘‘चक्खुना दिट्ठ’’न्ति पाकटवसेन वुत्तन्ति आह ‘‘ओळारिकेना’’ति।&lt;br&gt;&#xA;११. गतो भविस्सतीति एत्थापि सन्निट्ठानतो वुत्तत्ता मुसावादो जातो। आपत्तिन्ति पाचित्तियापत्तिं, न दुब्भासितम्। जातिआदीहि दसहि अक्कोसवत्थूहि परं दवा वदन्तस्स हि तं होति। चारेसुन्ति उपनेसुम्। वत्थुविपरीतता, विसंवादनपुरेक्खारता, यमत्थं वत्थुकामो, तस्स पुग्गलस्स विञ्ञापनपयोगो चाति इमानेत्थ तीणि अङ्गानि। वत्थुविपरीतताय हि असति विसंवादनपुरेक्खारताय विञ्ञापितेपि मुसावादो न होति, दुक्कटमत्तमेव होति। तस्मा सापि अङ्गमेवाति गहेतब्बम्। उत्तरिमनुस्सधम्मारोचनत्थं मुसा भणन्तस्स पाराजिकं, परियायेन थुल्लच्चयं, अमूलकेन पाराजिकेन अनुद्धंसनत्थं सङ्घादिसेसो, सङ्घादिसेसेनानुद्धंसनओमसवादादीसु पाचित्तियं, अनुपसम्पन्नेसु दुक्कटं, उक्कट्ठहीनजातिआदीहि दवा अक्कोसन्तस्स दुब्भासितं, केवलं मुसा भणन्तस्स इध पाचित्तियं वुत्तम्।&lt;br&gt;&#xA;मुसावादसिक्खापदवण्णना निट्ठिता।&lt;/p&gt;</description>
    </item>
    <item>
      <title>०५. पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/05_pATidesanIyakaNDam/</guid>
      <description>&lt;p&gt;५. पाटिदेसनीयकण्डम्&lt;/p&gt;&#xA;&lt;h2 id=&#34;पटदसनयसकखपदवणणन&#34;&gt;पाटिदेसनीयसिक्खापदवण्णना&lt;/h2&gt;&#xA;&lt;p&gt;१२२८. पाटिदेसनीयादीसु पाळिविनिमुत्तकेसूति पाळियं अनागतेसु सप्पिआदीसु।&lt;br&gt;&#xA;सत्ताधिकरणव्हयाति सत्ताधिकरणसमथनामका। तं अत्थविनिच्छयं तादिसंयेव यस्मा विदू वदन्तीति अत्थो। यथा निट्ठिताति सम्बन्धो। सब्बासवपहन्ति सब्बासवविघातकं अरहत्तमग्गम्। पस्सन्तु निब्बुतिन्ति मग्गञाणेन निब्बानं सच्छिकरोन्तु, पप्पोन्तूति वा पाठो। तत्थ निब्बुतिन्ति खन्धपरिनिब्बानं गहेतब्बम्।&lt;br&gt;&#xA;इति समन्तपासादिकाय विनयट्ठकथाय विमतिविनोदनियम्&lt;br&gt;&#xA;भिक्खुनीविभङ्गवण्णनानयो निट्ठितो।&lt;br&gt;&#xA;उभतोविभङ्गट्ठकथावण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;/p&gt;</description>
    </item>
    <item>
      <title>०६. पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_pATidesanIyakaNDam/</guid>
      <description>&lt;p&gt;६. पाटिदेसनीयकण्डम्&lt;/p&gt;&#xA;&lt;h2 id=&#34;१-पठमपटदसनयसकखपदवणणन&#34;&gt;१. पठमपाटिदेसनीयसिक्खापदवण्णना&lt;/h2&gt;&#xA;&lt;p&gt;५५३. पाटिदेसनीयेसु पठमे पटिदेसेतब्बाकारदस्सनन्ति एवं आपत्तिं नवकस्स सन्तिके देसेतब्बाकारदस्सनम्। इमिना लक्खणेन सम्बहुलानं आपत्तीनम्पि वुड्ढस्स सन्तिके च देसेतब्बाकारो सक्का विञ्ञातुन्ति। तत्रायं नयो – ‘‘गारय्हे, आवुसो, धम्मे आपज्जिं असप्पाये पाटिदेसनीये’’ति एवं सम्बहुलासु। वुड्ढस्स पन सन्तिके ‘‘गारय्हं, भन्ते, धम्मं…पे॰… गारय्हे, भन्ते, धम्मे’’ति योजना वेदितब्बा। तत्थ असप्पायन्ति सग्गमोक्खन्तरायकरन्ति अत्थो। अञ्ञातिकाय भिक्खुनिया अन्तरघरे ठिताय हत्थतो सहत्था यावकालिकग्गहणं, अज्झोहरणन्ति द्वे अङ्गानि।&lt;br&gt;&#xA;पठमपाटिदेसनीयसिक्खापदवण्णना निट्ठिता।&lt;br&gt;&#xA;५५८. दुतिये परिपुण्णूपसम्पन्नाय अननुञ्ञाताकारेन वोसासना, अनिवारेत्वा भोजनज्झोहारोति द्वे अङ्गानि।&lt;br&gt;&#xA;५६३. ततिये सेक्खसम्मतता, घरूपचारे अनिमन्तितता, गिलानस्स अनिच्चभत्तादिं गहेत्वा भुञ्जनन्ति तीणि अङ्गानि।&lt;br&gt;&#xA;५७०. चतुत्थे सासङ्कारञ्ञसेनासनता, अननुञ्ञातं यावकालिकं अप्पटिसंविदितं अज्झारामे पटिग्गहेत्वा अगिलानस्स अज्झोहरणन्ति द्वे अङ्गानि। सेसं उत्तानमेव।&lt;br&gt;&#xA;पाटिदेसनीयवण्णनानयो निट्ठितो।&lt;/p&gt;</description>
    </item>
    <item>
      <title>०६. भेसज्जक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_bhesajjakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_bhesajjakkhandhako/</guid>
      <description>&lt;p&gt;६. भेसज्जक्खन्धको&lt;/p&gt;&#xA;&lt;h2 id=&#34;पञचभसजजदकथवणणन&#34;&gt;पञ्चभेसज्जादिकथावण्णना&lt;/h2&gt;&#xA;&lt;p&gt;२६०. भेसज्जक्खन्धके पित्तं कोट्ठब्भन्तरगतं होतीति बहिसरीरे ब्यापेत्वा ठितं अबद्धपित्तं कोट्ठब्भन्तरगतं होति, तेन पित्तं कुपितं होतीति अधिप्पायो।&lt;br&gt;&#xA;२६१-२. पाळियं नच्छादेन्तीति रुचिं न उप्पादेन्ति। सुसुकाति समुद्दे एका मच्छजाति, कुम्भिलातिपि वदन्ति। संसट्ठन्ति परिस्सावितम्।&lt;br&gt;&#xA;२६३. पिट्ठेहीति पिसितेहि। कसावेहीति तचादीनि उदके तापेत्वा गहितऊसरेहि। उब्भिदन्ति ऊसरपंसुमयम्। लोणबिलन्ति लोणविसेसो।&lt;br&gt;&#xA;२६४-५. छकणन्ति गोमयम्। पाकतिकचुण्णन्ति अपक्ककसावचुण्णं, गन्धचुण्णं पन न वट्टति। पाळियं चुण्णचालिनिन्ति उदुक्खले कोट्टितचुण्णपरिस्सावनिम्। सुवण्णगेरुकोति सुवण्णतुत्थादि। पाळियं अञ्जनूपपिसनन्ति अञ्जने उपनेतुं पिसितब्बभेसज्जम्।&lt;br&gt;&#xA;२६७-९. कबळिकाति उपनाहभेसज्जम्। घरदिन्नकाबाधो नाम घरणिया दिन्नवसीकरणभेसज्जसमुट्ठितआबाधो। ताय छारिकाय पग्घरितं खारोदकन्ति परिस्सावने तच्छारिकं पक्खिपित्वा उदके अभिसिञ्चिते ततो छारिकतो हेट्ठा पग्घरितं खारोदकम्। पाळियं अकटयूसेनाति अनभिसङ्खतेन मुग्गयूसेन। कटाकटेनाति मुग्गे पचित्वा अचालेत्वा परिस्सावितेन मुग्गयूसेनाति वदन्ति।&lt;br&gt;&#xA;पञ्चभेसज्जादिकथावण्णना निट्ठिता।&lt;/p&gt;</description>
    </item>
    <item>
      <title>०६. सेनासनक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_senAsanakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/06_senAsanakkhandhako/</guid>
      <description>&lt;p&gt;६. सेनासनक्खन्धको&lt;/p&gt;&#xA;&lt;h2 id=&#34;वहरनजननकथवणणन&#34;&gt;विहारानुजाननकथावण्णना&lt;/h2&gt;&#xA;&lt;p&gt;२९५. सेनासनक्खन्धके सिसिरेति सिसिरकाले हिमपातवसेन सत्ताहवद्दलिकादिवस्सपातवस्सेन च उप्पन्नो खरो सीतसम्फस्सो अधिप्पेतोति आह ‘‘सम्फुसितको’’ति। ‘‘ततो’’ति इदं कत्तुअत्थे निस्सक्कवचनं, तेन च विहारेन वातातपो पटिहञ्ञतीति अत्थोति आह ‘‘विहारेन पटिहञ्ञती’’ति।&lt;br&gt;&#xA;२९६. आविञ्छनछिद्दन्ति यत्थ अङ्गुलिं वा रज्जुसङ्खलिकादिं वा पवेसेत्वा कवाटं आकड्ढन्ता द्वारबाहं फुसापेन्ति, तस्सेतं अधिवचनम्। सेनासनपरिभोगे अकप्पियं नाम नत्थीति दस्सनत्थं ‘‘सचेपि दीपिनङ्गुट्ठेना’’तिआदि वुत्तम्। चेतिये वेदिकासदिसन्ति वातपानदारुं वा जालं वा अट्ठपेत्वा दारुट्ठाने चेतिये वेदिकाय पट्टादीनि विय इट्ठकादीहि उद्धं, तिरियञ्च पट्टिकादयो दस्सेत्वा चतुछिद्दयुत्तं कतम्। थम्भकवातपानं नाम तिरियं दारूनि अदत्वा उद्धं ठपितदारूहि एव कतम्। चोळकपादपुञ्छनं बन्धितुन्ति वातपानप्पमाणेन पादपुञ्छनसदिसं चोळकादिना बन्धित्वा वग्गुलिआदिप्पवेसननिवारणत्थं, कथेतुन्ति अत्थो। मिड्ढकन्ति मञ्चाकारेन कट्ठमत्तिकादीहि कतवेदिकाकारम्।&lt;br&gt;&#xA;२९७. चतुरस्सपीठन्ति समचतुरस्सम्। अट्ठङ्गुलपादकं वट्टतीति अट्ठङ्गुलपादकमेव वट्टति। पमाणातिक्कन्तोपि वट्टतीति समचतुरस्समेव सन्धाय वुत्तम्। आयतचतुरस्सा पन सत्तङ्गपञ्चङ्गापि उच्चपादा न वट्टन्ति। वेत्तेहेव चतुरस्सादिआकारेन कतं भद्दपीठन्ति आह ‘‘वेत्तमयं पीठ’’न्ति। दारुपट्टिकाय उपरीति अटनिआकारेन ठितदारुपटलस्स हेट्ठा उद्धं पादं कत्वा। पवेसनकालञ्हि सन्धाय ‘‘उपरी’’ति वुत्तम्। एळकस्स पच्छिमपादद्वयं विय वङ्काकारेन ठितत्ता पनेतं ‘‘एळकपादपीठ’’न्ति वुत्तम्। पलोठेन्तीति सह मञ्चेहि पवट्टेन्ति। रुक्खे , लता च मुञ्चित्वा अवसेसं गच्छादिकं सब्बम्पि तिणजाति एवाति आह ‘‘येसं केसञ्चि तिणजातिकान’’न्तिआदि।&lt;br&gt;&#xA;उपदहन्तीति ठपेन्ति। सीसप्पमाणं नाम यत्थ गीवाय सह सकलं सीसं ठपेतुं सक्का, तस्स च मुट्ठिरतनं वित्थारप्पमाणन्ति दस्सेन्तो ‘‘वित्थारतो’’तिआदिमाह। इदञ्च बिम्बोहनस्स उभोसु अन्तेसु ठपेतब्बचोळप्पमाणदस्सनम्। तस्स वसेन बिम्बोहनस्स वित्थारप्पमाणं परिच्छिज्जति, तं वट्टं वा चतुरस्सं वा कत्वा सिब्बितं यथा कोटितो कोटि वित्थारतो पुथुलट्ठानं मुट्ठिरतनप्पमाणं होति, एवं सिब्बितब्बम्। इतो अधिकं न वट्टति, तं पन अन्तेसु ठपितचोळं कोटिया कोटिं आहच्च दिगुणं कतं तिकण्णं होति। तेसु तीसु कण्णेसु द्विन्नं कण्णानमन्तरं विदत्थिचतुरङ्गुलं होति, मज्झट्ठानं कोटितो कोटिं आहच्च मुट्ठिरतनं होति, इदमस्स उक्कट्ठप्पमाणम्। तेनाह ‘‘तीसु कण्णेसू’’तिआदि।&lt;br&gt;&#xA;‘‘कम्बलमेव…पे॰… उण्णभिसिसङ्ख्यमेव गच्छती’’ति सामञ्ञतो वुत्तत्ता गोनकादिअकप्पियम्पि उण्णमयत्थरणं भिसियं पक्खिपित्वा सयितुं वट्टतीति दट्ठब्बम्।&lt;br&gt;&#xA;मसूरकेति चम्ममयभिसियम्। चम्ममयं पन बिम्बोहनं तूलपुण्णम्पि न वट्टति। पाळियं सेनासनपरिक्खारदुस्सन्ति सेनासनपरिक्खारकरणत्थाय दुस्सम्। भिसिं ओनन्धितुन्ति भिसित्थविकाय पक्खिपित्वा बन्धितुम्। परिभिज्जतीति मञ्चादितो सारियमाना पीठकोटिआदीसु निसीदन्तेहि घंसियमाना भिसि परिभिज्जति। ओनद्धमञ्चन्ति भिसिं एकाबद्धं कत्वा बद्धमञ्चम्। पाळियं छविं उप्पाटेत्वा हरन्तीति भिसिच्छविं चोरा हरन्ति। फोसितुन्ति चोरेहि हरितस्स पच्छा हरितसञ्ञाणफुसितबिन्दूनि दातुम्। भित्तिकम्मन्ति नानावण्णेहि विभित्तिराजिकरणम्। हत्थकम्मन्ति हत्थेन यं किञ्चि सञ्ञाकरणम्।&lt;br&gt;&#xA;२९८. पाळियं न निपततीति न अल्लीयति। पटिबाहेत्वाति घंसित्वा। न निबन्धतीति अनिबन्धनीयो, न लग्गनकोति अत्थो।&lt;br&gt;&#xA;२९९. ‘‘करोही’’ति वत्तुम्पि न लब्भतीति आणत्तिया एव पटिक्खित्तत्ता द्वारपालं ‘‘किं न करोसी’’तिआदिना परियायेन वत्तुं वट्टति। जातकपकरणन्ति जातकपटिसंयुत्तं इत्थिपुरिसादि यं किञ्चि रूपं अधिप्पेतम्। ‘‘परेहि कारापेतु’’न्ति वुत्तत्ता बुद्धरूपम्पि सयं कातुं न लभति। पाळियं पञ्चपटिकन्ति जातिआदिपञ्चप्पकारवण्णमट्ठम्।&lt;br&gt;&#xA;३००. उपचारो न होतीति गब्भस्स बहि समन्ता अनुपरिगमनस्स ओकासो नप्पहोति। रुक्खं विज्झित्वाति तच्छितसारदारुं अग्गसमीपे विज्झित्वा। कत्वाति छिद्दे कत्वा। कप्पकतं विय सारखाणुके आकोटेत्वा एवं कतमेव ‘‘आहरिमं भित्तिपाद’’न्ति वुत्तम्। उपत्थम्भनत्थं भूमियं पतिट्ठापेतुन्ति जिण्णभित्तिपादेन बहि समानभारं खाणुकप्पसीसेन उस्सापेत्वा मूलेन भूमियं पतिट्ठापेतुम्। परित्ताणत्थन्ति उल्लित्तावलित्तकुटिया ओवस्सनट्ठानस्स परित्ताणत्थम्। किटिकन्ति तालपण्णादीहि कतपदलम्। मद्दितमत्तिकन्ति ओवस्सनछिद्दस्स पिदहनत्थं वुत्तम्।&lt;br&gt;&#xA;उभतोकुट्टं नीहरित्वा कतपदेसस्साति यथा बहि ठिता उजुकं अन्तो निसिन्ने न पस्सन्ति, एवं द्वाराभिमुखं पिदहनवसेन भित्तिञ्च अञ्ञतो द्वारञ्च योजेत्वा कतट्ठानं वदति। समन्ता परियागारोति समन्ततो आविद्धपमुखम्। वंसं दत्वाति पुरिसप्पमाणे पादे निखणित्वा तेसं उपरि पिट्ठिवंससदिसं पस्सवंसं ठपेत्वा ओसारेत्वा। एकं दण्डकोटिं अतिउच्चाय विहारभित्तिकोटिया एकं कोटिं नीचे वंसपिट्ठियं ठपनवसेन दण्डके पसारेत्वा। चक्कलयुत्तो किटिकोति कवाटं विय विवरणथकनसुखत्थं चक्कलबन्धकिटिकम्। पाळियं उग्घाटनकिटिकन्ति आपणादीसु अनत्थिककाले उक्खिपित्वा, उपरि च बन्धित्वा पच्छा ओतरणकिटिकं, कप्पसीसेहि वा उपत्थम्भनीहि उक्खिपित्वा पच्छा ओतरणकिटिकम्पि।&lt;br&gt;&#xA;३०१. पानीयं ओतप्पतीति पानीयभाजनेसु ठपितपानीयं आतपेन सन्तप्पति।&lt;br&gt;&#xA;३०३. तयो वाटेति तयो परिक्खेपे। वेळुवाटन्ति सब्बं दारुपरिक्खेपं सङ्गण्हाति। कण्टकवाटन्ति सब्बसाखापरिक्खेपम्।&lt;br&gt;&#xA;३०५. आलोको अन्तरधायीति यो बुद्धारम्मणाय पीतिया आनुभावेन महन्तो ओभासो अहोसि, येन चस्स पदीपसहस्सेन विय विगतन्धकारो मग्गो अहोसि, सो बहिनगरे छवसरीरसमाकुलं दुग्गन्धं बीभच्छं आमकसुसानं पत्तस्स भयेन पीतिवेगे मन्दीभूते अन्तरधायि।&lt;br&gt;&#xA;सतं हत्थीति गाथाय हत्थिनो सतसहस्सानीति एवं पच्चेकं सहस्स-सद्देन योजेत्वा अत्थो ञातब्बो। पदवीतिहारस्साति ‘‘बुद्धं वन्दिस्सामी’’ति रतनत्तयं उद्दिस्स गच्छतो एकपदवीतिहारस्स , तप्पच्चयकुसलफलस्साति अत्थो। तस्स सोळसमो भागो कलं नाम, तं सोळसिं कलं यथावुत्ता हत्थिआदयो सब्बे नाग्घन्ति नारहन्ति, निदस्सनमत्तञ्चेतम्। अनेकसतसहस्सभागम्पि नाग्घन्ति।&lt;br&gt;&#xA;अन्धकारो अन्तरधायीति पुन बलवपीतिया आलोके समुप्पन्ने अन्तरधायि। आसत्तियोति तण्हायो। वयकरणन्ति देय्यधम्ममूलं नवकम्मम्।&lt;br&gt;&#xA;३०९. ददेय्याति नवकम्मं अधिट्ठातुं विहारे इस्सरियं ददेय्याति अत्थो। दिन्नोति नवकम्मं कातुं विहारो दिन्नो, विहारे नवकम्मं दिन्नन्ति वा अत्थो।&lt;br&gt;&#xA;३१३-४. सन्थागारेति सन्निपातमण्डपे। ओकासेति निवासोकासे। उद्दिस्स कतन्ति सङ्घं उद्दिस्स कतम्। गिहिविकटन्ति गिहीहि कतं पञ्ञत्तं, गिहिसन्तकन्ति अत्थो।&lt;br&gt;&#xA;विहारानुजाननकथावण्णना निट्ठिता।&lt;/p&gt;</description>
    </item>
    <item>
      <title>०७. कथिनक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_kathinakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_kathinakkhandhako/</guid>
      <description>&lt;p&gt;७. कथिनक्खन्धको&lt;/p&gt;&#xA;&lt;h2 id=&#34;कथननजननकथवणणन&#34;&gt;कथिनानुजाननकथावण्णना&lt;/h2&gt;&#xA;&lt;p&gt;३०६. कथिनक्खन्धके सीसवसेनाति पधानवसेन। कथिनन्ति पञ्चानिसंसे अन्तोकरणसमत्थताय थिरन्ति अत्थो। सो नेसं भविस्सतीति युज्जतीति ‘‘सो तुम्हाक’’न्ति अवत्वा ‘‘नेस’’न्ति वचनं युज्जति। ये अत्थतकथिनाति न केवलं तुम्हाकमेव, ये अञ्ञेपि अत्थतकथिना, तेसं भविस्सतीति अत्थो। अथ वा वोति तदा सम्मुखीभूतेहि सद्धिं असम्मुखीभूते च अनागते च भिक्खू सब्बे एकतो सम्पिण्डेत्वा वुत्तं, तुम्हाकन्ति अत्थो। सो नेसन्ति एत्थ सो तेसन्ति योजेतब्बम्। तेनाह ‘‘अत्थतकथिनानं वो, भिक्खवे, इमानि पञ्च कप्पिस्सन्ती’’ति। मतकचीवरन्ति मतस्स चीवरम्। ‘‘वुत्थवस्सवसेना’’ति इदं पच्छिमवस्संवुत्थानम्पि साधारणन्ति आह ‘‘पुरिमिकाय वस्सं उपगन्त्वा पठमपवारणाय पवारिता लभन्ती’’ति। उपगता वा न लभन्तीति पच्छिमिकाय वुत्थवस्सेपि सन्धाय वुत्तम्।&lt;br&gt;&#xA;खलिमक्खितसाटकोति अहतवत्थं सन्धाय वुत्तम्। ‘‘अकातुं न लब्भती’’ति इमिना अनादरिये सति दुक्कटन्ति दीपेति।&lt;br&gt;&#xA;‘‘अपलोकेत्वा’’ति इदं अञ्ञेसं वस्संवुत्थभिक्खूनं अदत्वा दातुकामेहि कत्तब्बविधिदस्सनम्। यदि एवं कम्मवाचाय एव दानं अवुत्तन्ति आह ‘‘कम्मवाचा पना’’तिआदि। कथिनचीवरं विय कम्मवाचाय दातुं न वट्टतीति अपलोकेत्वाव दातब्बन्ति अधिप्पायो।&lt;br&gt;&#xA;३०८. महाभूमिकन्ति महाविसयं, चतुवीसतिआकारवन्तताय महावित्थारिकन्ति वुत्तं होति। पञ्चकन्ति पञ्चखण्डम्। एसेव नयो सेसेसुपि। पठमचिमिलिकाति कथिनवत्थतो अञ्ञा अत्तनो पकतिचिमिलिका। कुच्छिचिमिलिकं कत्वा सिब्बितमत्तेनाति थिरजिण्णानं चिमिलिकानं एकतो कत्वा सिब्बनस्सेतं अधिवचनन्ति वदन्ति। महापच्चरियं, कुरुन्दियञ्च वुत्तवचनन्ति दस्सनं, ब्यञ्जनतो एव भेदो, न अत्थतोति दस्सनत्थं कतन्तिपि वदन्ति। पिट्ठिअनुवातारोपनमत्तेनाति दीघतो अनुवातस्स आरोपनमत्तेन। कुच्छिअनुवातारोपनमत्तेनाति पुथुलतो अनुवातस्स आरोपनमत्तेन। रत्तिनिस्सग्गियेनाति रत्तिअतिक्कन्तेन।&lt;br&gt;&#xA;३०९. हतवत्थकसाटकेनाति अतिजिण्णसाटको। न हि तेनातिआदीसु तेन परिवारागतपाठेन इध आनेत्वा अवुच्चमानेन कथिनत्थारकस्स जानितब्बेसु न किञ्चि परिहायति, तस्स सब्बस्स इधेव वुत्तत्ताति अधिप्पायो।&lt;br&gt;&#xA;३१०. माता वियाति मातिका, इवत्थे क-पच्चयो दट्ठब्बो। तेन सिद्धमत्थं दस्सेन्तो आह ‘‘मातिकाति मातरो’’तिआदि। अस्साति एतिस्सा मातिकाय। पक्कमनन्तिको कथिनुब्भारो एव हि सयं अत्तनो उप्पज्जतीति एवमभेदूपचारेन ‘‘मातिका’’ति वुत्तो उब्भारस्सेव पक्कमनन्ते समुप्पत्तितो, तब्बिनिमुत्ताय च मातिकाय अभावा, तप्पकासिकापि चेत्थ पाळि ‘‘मातिका’’ति वत्तुं युज्जति। सापि हि पक्कमनन्तिकुब्भारप्पकासनेन ‘‘पक्कमनन्तिका’’ति वुत्ता। एसेव नयो सेसुब्भारेसुपि। पक्कमनन्ति चेत्थ उपचारसीमातिक्कमनं दट्ठब्बम्।&lt;br&gt;&#xA;कथिनानुजाननकथावण्णना निट्ठिता।&lt;/p&gt;</description>
    </item>
    <item>
      <title>०७. सङ्घभेदकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_sanghabhedakakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_sanghabhedakakkhandhako/</guid>
      <description>&lt;p&gt;७. सङ्घभेदकक्खन्धको&lt;/p&gt;&#xA;&lt;h2 id=&#34;छसकयपबबजजकथदवणणन&#34;&gt;छसक्यपब्बज्जाकथादिवण्णना&lt;/h2&gt;&#xA;&lt;p&gt;३३०. सङ्घभेदकक्खन्धके पाळियं अनुपियं नामाति अनुपिया नाम। हेट्ठा पासादाति पासादतो हेट्ठा हेट्ठिमतलं, ‘‘हेट्ठापासाद’’न्तिपि पाठो। अभिनेतब्बन्ति वपितखेत्तेसु पवेसेतब्बम्। निन्नेतब्बन्ति ततो नीहरितब्बम्। निद्धापेतब्बन्ति सस्सदूसकतिणादीनि उद्धरितब्बम्। उजुं कारापेतब्बन्ति पुञ्जं कारापेतब्बं, अयमेव वा पाठो।&lt;br&gt;&#xA;३३२. परदत्तोति परेहि दिन्नपच्चयेहि पवत्तमानो। मिगभूतेन चेतसाति कत्थचि अलग्गताय मिगस्स विय जातेन चित्तेन।&lt;br&gt;&#xA;३३३. मनोमयं कायन्ति झानमनेन निब्बत्तं ब्रह्मकायं, ‘‘किं नु खो अहं पसादेय्यं, यस्मिं मे पसन्ने बहुलाभसक्कारो उप्पज्जेय्या’’ति पठमं उप्पन्नपरिवितक्कस्स मन्दपरियुट्ठानताय देवदत्तस्स तस्मिं खणे झानपरिहानि नाहोसि, पच्छा एव अहोसीति दट्ठब्बम्। तेनाह ‘‘सह चित्तुप्पादा’’तिआदि। द्वे वा तीणि वा मागधकानि गामखेत्तानीति एत्थ मगधरट्ठे खुद्दकं गामखेत्तं गावुतमत्तं, मज्झिमं पन दियड्ढगावुतमत्तं, महन्तं अनेकयोजनम्पि होति। तेसु मज्झिमेन गामखेत्तेन द्वे वा खुद्दकेन तीणि वा गामखेत्तानि, तस्स सरीरं तिगावुतप्पमाणो अत्तभावोति वुत्तं होति।&lt;br&gt;&#xA;३३४. सत्थारोति गणसत्थारो। नास्सस्साति न एतस्स भवेय्य। तन्ति सत्थारम्। तेनाति अमनापेन। सम्मन्नतीति चीवरादिना अम्हाकं सम्मानं करोति, परेहि वा अयं सत्था सम्मानीयतीति अत्थो।&lt;br&gt;&#xA;३३५. नासाय पित्तं भिन्देय्युन्ति अच्छपित्तं वा मच्छपित्तं वा नासापुटे पक्खिपेय्युम्। अस्सतरीति वळवाय कुच्छिस्मिं गद्रभस्स जाता। तस्सा हि गहितगब्भाय विजायितुमसक्कोन्तिया उदरं फालेत्वा पोतकं नीहरन्ति। तेनाह ‘‘अत्तवधाय गब्भं गण्हाती’’ति।&lt;br&gt;&#xA;३३९. पोत्थनिकन्ति छुरिकं, ‘‘खर’’न्तिपि वुच्चति।&lt;br&gt;&#xA;३४२. मा कुञ्जर नागमासदोति हे कुञ्जर बुद्धनागं वधकचित्तेन मा उपगच्छ। दुक्खन्ति दुक्खकारणत्ता दुक्खम्। इतोति इतो जातितो। यतोति यस्मा, यन्तस्स वा, गच्छन्तस्साति अत्थो। मा च मदोति मदो तया न कातब्बोति अत्थो।&lt;br&gt;&#xA;३४३. तिकभोजनन्ति तीहि भुञ्जितब्बं भोजनं, ततो अधिकेहि एकतो पटिग्गहेत्वा भुञ्जितुं न वट्टनकं गणभोजनपटिपक्खं भोजनन्ति अत्थो। कोकालिकोतिआदीनि देवदत्तपरिसाय गणपामोक्खानं नामानि। कप्पन्ति महानिरये आयुकप्पं, तं अन्तरकप्पन्ति केचि। केचि पन ‘‘असङ्ख्येय्यकप्प’’न्ति।&lt;br&gt;&#xA;छसक्यपब्बज्जाकथादिवण्णना निट्ठिता।&lt;/p&gt;</description>
    </item>
    <item>
      <title>०७. सेखियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_sekhiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/07_sekhiyakaNDam/</guid>
      <description>&lt;p&gt;७. सेखियकण्डम्&lt;/p&gt;&#xA;&lt;h2 id=&#34;१-परमणडलवगगवणणन&#34;&gt;१. परिमण्डलवग्गवण्णना&lt;/h2&gt;&#xA;&lt;p&gt;५७६. सेखियेसु यस्मा वत्तक्खन्धके (चूळव॰ ३५६ आदयो) वुत्तवत्तानिपि सिक्खितब्बत्ता सेखियानेव, तस्मा पाराजिकादीसु वियेत्थ पाळियं परिच्छेदो न कतो। चारित्तनयदस्सनत्थञ्च ‘‘यो पन भिक्खु ओलम्बेन्तो निवासेय्य, दुक्कट’’न्ति अवत्वा ‘‘सिक्खा करणीया’’ति सब्बत्थ पाळि आरोपिता। पदभाजने पन ‘‘आपत्ति दुक्कटस्सा’’ति वुत्तत्ता सब्बत्थ अनादरियकरणे दुक्कटं वेदितब्बम्।&lt;br&gt;&#xA;अट्ठङ्गुलमत्तन्ति मत्त-सद्देन ततो किञ्चि अधिकं, ऊनम्पि सङ्गण्हाति। तेनेव निसिन्नस्स चतुरङ्गुलमत्तम्पि वुत्तम्। न हि निसिन्नस्स चतुरङ्गुलप्पमाणं, ठितस्स अट्ठङ्गुलमेवाति सक्का नियमेतुं ऊनाधिकत्तसम्भवतो। तस्मा यथा सारुप्पं होति एवं अट्ठङ्गुलानुसारेन निवासनञ्ञेव अधिप्पेतन्ति गहेतब्बम्। तेनेव वक्खति ‘‘यो पन भिक्खु सुक्खजङ्घो वा’’तिआदि। कुरुन्दियं ‘‘अजानन्तस्स अनापत्ती’’ति आदरं कत्वा उग्गण्हन्तस्सापि अजाननं सन्धाय वुत्तम्। तेनापि निरन्तरं निवासनपारुपनवत्तं सिक्खितब्बं, असिक्खितो अनादरियमेव। परिमण्डलग्गहणेन उक्खिपित्वा निवासनम्पि पटिक्खित्तन्ति आह ‘‘उक्खिपित्वा वा ओतारेत्वा वा’’ति।&lt;br&gt;&#xA;सचित्तकन्ति वत्थुविजाननचित्तेन सचित्तकम्। सारत्थदीपनियं पन उपतिस्सत्थेरवादनयेन लोकवज्जत्तं गहेत्वा ‘‘वत्थुविजाननचित्तेन, पण्णत्तिविजाननचित्तेन च सचित्तक’’न्ति (सारत्थ॰ टी॰ सेखियकण्ड ३.५७६) वुत्तम्। तत्थ च वत्थुविजाननं विसुं न वत्तब्बम्। पण्णत्तिविजाननेन तस्सापि अन्तोगधभावतो इदं वत्थुं एवं वीतिक्कमन्तस्स आपत्तीति विजानन्तो हि पण्णत्तिं विजानातीति वुच्चति। उपतिस्सत्थेरवादे चेत्थ पण्णत्तिं अजानित्वा अपरिमण्डलनिवासनादिवत्थुमेव जानन्तस्स पण्णत्तिवीतिक्कमानादरियाभावा सब्बसेखियेसु अनापत्ति एव अभिमता, तञ्च न युत्तं कोसम्बक्खन्धके (महाव॰ ४५१ आदयो) वच्चकुटियं उदकावसेसं ठपेन्तस्स पण्णत्तिविजाननाभावेपि आपत्तिया वुत्तत्ता। वुत्तञ्हि तत्थ ‘‘तेन खो पन समयेन अञ्ञतरो भिक्खु आपत्तिं आपन्नो होति …पे॰… सो अपरेन समयेन तस्सा आपत्तिया अनापत्तिदिट्ठि होती’’तिआदि (महाव॰ ४५१)। अट्ठकथायञ्चस्स ‘‘त्वं एत्थ आपत्तिभावं न जानासीति, आम न जानामीति। होतु आवुसो, एत्थ आपत्तीति, सचे होति, देसेस्सामीति। सचे पन ते, आवुसो, असञ्चिच्च असतिया कतं, नत्थि आपत्तीति। सो तस्सा आपत्तिया अनापत्तिदिट्ठि अहोसी’’ति (महाव॰ अट्ठ॰ ४५१) वुत्तं, तथा ‘‘अधम्मवादीति उक्खित्तानुवत्तकेसु अञ्ञतरो’’ति (महाव॰ अट्ठ॰ ४५७-४५८) च वुत्तम्। खन्धकवत्तानञ्हि सेखियत्ता तत्थ वुत्तो नयो इमेसं, इध वुत्तो च तेसं साधारणोव होतीति। तेनेव ‘‘असञ्चिच्च असतिया कतं, नत्थि आपत्ती’’ति एवं इध वुत्तो आपत्तिनयो तत्थापि दस्सितो। तस्मा फुस्सदेवत्थेरवादे एव ठत्वा वत्थुविजाननचित्तेनेव सब्बसेखियानि सचित्तकानि, न पण्णत्तिविजाननचित्तेन। भिय्योकम्यतायसूपब्यञ्जनपटिच्छादनउज्झानसञ्ञीति द्वे सिक्खापदानि लोकवज्जानि अकुसलचित्तानि, सेसानि पण्णत्तिवज्जानि, तिचित्तानि, तिवेदनानि चाति गहणमेव युत्ततरं दिस्सति। तेनेवेत्थ ‘‘असञ्चिच्चाति पुरतो वा पच्छतो वा ओलम्बेत्वा निवासेस्सामीति एवं असञ्चिच्चा’’तिआदिना वत्थुअजाननवसेनेव अनापत्तिवण्णना कता, न पण्णत्तिविजाननचित्तवसेन।&lt;br&gt;&#xA;अपिच ‘‘यस्स सचित्तकपक्खे चित्तं अकुसलमेव होति, तं लोकवज्ज’’न्ति (कङ्खा॰ अट्ठ॰ पठमपाराजिकवण्णना) इमिना लक्खणवचनेनापि चेतं सिज्झति। वत्थुविजाननचित्तवसेनेव हेत्थ ‘‘सचित्तकपक्खे’’ति वुत्तम्। इतरथा पण्णत्तिविजाननचित्तवसेन सब्बसिक्खापदानम्पि सचित्तकपक्खे चित्तस्स अकुसलत्तनियमेन लोकवज्जत्तप्पसङ्गतो पण्णत्तिवज्जमेव न सिया, इदञ्च वचनं निरत्थकं सिया इमिना वचनेन निवत्तेतब्बस्स सिक्खापदस्स अभावा। न च सेखियेसु वत्थुविजाननचित्तेन सचित्तकपक्खे चित्तं पाणातिपातादीसु विय अकुसलमेवाति नियमो अत्थि, येनेत्थ लोकवज्जता पसज्जेय्य, ‘‘अनादरियं पटिच्चा’’ति चेतं पाळिवचनं वत्थुं जानित्वा तीहि चित्तेहि वीतिक्कममेव अनादरियं कत्वा वुत्तं, न पण्णत्तिं जानित्वा अकुसलचित्तेनेव वीतिक्कमन्ति गहेतब्बम्। अञ्ञथा खन्धकपाळिया, अट्ठकथायञ्च पुब्बापरञ्च विरुज्झनतोति अम्हाकं खन्ति। यथा वा न विरुज्झति, तथा एत्थ अधिप्पायो गवेसितब्बो। अनादरियं, अनापत्तिकारणाभावो , अपरिमण्डलनिवासनन्ति इमानेत्थ तीणि अङ्गानि। यथा चेत्थ, एवं सब्बत्थ। केवलं तत्थ तत्थ वुत्तपटिपक्खकरणवसेन ततियङ्गयोजनमेव विसेसो।&lt;br&gt;&#xA;५७७. दुतियादीसु गिहिपारुतन्ति सेतपटपारुतादि। विहारेपीति सङ्घसन्निपातबुद्धुपट्ठानादिकालं सन्धाय वुत्तम्।&lt;br&gt;&#xA;५७८. गण्ठिकं पटिमुञ्चित्वातिआदि पटिच्छादनविधिदस्सनम्। गीवं पटिच्छादेत्वातिआदिना वुत्तत्ता सञ्चिच्च गीवं, मणिबन्धनञ्च अप्पटिच्छादेन्तस्स आपत्ति। एत्थापि परिमण्डलसिक्खापदस्स साधारणत्ता जाणुमण्डलतो हेट्ठा चतुरङ्गुलमत्तं ओतारेत्वा अनोलम्बेत्वा परिमण्डलमेव पारुपितब्बम्।&lt;br&gt;&#xA;५७९. विवरित्वा निसीदतोति विहारे विय एकंसपारुपनं सन्धाय वुत्तम्। ‘‘वासत्थाय उपगतस्सा’’ति वुत्तत्ता वासाधिप्पायं विना धम्मदेसनपरित्तभणनादिअत्थाय सुचिरम्पि निसीदन्तेन सब्बं अन्तरघरवत्तं पूरेन्तेनेव निसीदितब्बम्। निसीदनपटिसंयुत्तेसु एव च सिक्खापदेसु ‘‘वासूपगतस्सा’’ति अनापत्तिया वुत्तत्ता वासत्थाय अन्तरघरं उपगच्छन्तेनापि सुप्पटिच्छन्नतादिसब्बं अकोपेन्तेनेव गन्तब्बम्। ‘‘वासूपगतस्सा’’ति हि वुत्तं, न पन उपगच्छमानस्साति। केचि पन ‘‘एकेकस्मिं पठमं गन्त्वा वासपरिग्गहे कते ततो अञ्ञेहि यथासुखं गन्तुं वट्टती’’ति वदन्ति। अपरे पन ‘‘गेहस्सामिकेहि ‘याव तुम्हे निवसिस्सथ, ताव तुम्हाकं इमं गेहं देमी’ति दिन्ने अञ्ञेहि अवासाधिप्पायेहि अन्तरारामे विय यथासुखं गन्तुं, निसीदितुञ्च वट्टती’’ति वदन्ति, तं सब्बं न गहेतब्बं तथावचनाभावा, दानलक्खणाभावा, तावत्तकेन विहारसङ्ख्यानुपगमनतो च। ‘‘याव निसीदिस्सथ, ताव तुम्हाकं इमं गेहं देमी’’ति देन्तोपि हि तावकालिकमेव देति वत्थुपरिच्चागलक्खणत्ता दानस्स।&lt;br&gt;&#xA;५८२. चतुहत्थप्पमाणन्ति वड्ढकीहत्थं सन्धाय वुत्तन्ति वदन्ति।&lt;br&gt;&#xA;५८४. उक्खित्तचीवरो हुत्वाति कटितो उद्धं कायबन्धनादिदस्सनवसेनेवुक्खिपनं सन्धाय वुत्तं पिण्डाय चरतो पत्तग्गहणादिमत्तस्स अनुञ्ञातत्ता। तेनेव ‘‘निसिन्नकाले पन धमकरण’’न्तिआदि वुत्तम्। निसिन्नकाले हि खन्धे लग्गपत्तत्थविकादितो धमकरणं नीहरन्तस्स कटितो उद्धम्पि दिस्सति, तथा अदस्सेत्वा नीहरितब्बन्ति अधिप्पायो। आसने निसीदन्तस्सापि च पारुपितचीवरं किञ्चि उक्खिपित्वा सङ्घाटिं जङ्घपिण्डेहि अनुक्खिपित्वाव निसीदितब्बम्। इमस्मिञ्ञेव पन सिक्खापदे ‘‘वासूपगतस्सा’’ति वुत्तत्ता निसीदनपटिसंयुत्तेसु छट्ठअट्ठमेसु अवुत्तत्ता वासूपगतेनापि सुसंवुतेन ओक्खित्तचक्खुनाव निसीदितब्बम्। तेनेव मातिकाट्ठकथायम्पि तेसं विसेसं अवत्वा इधेव ‘‘वासूपगतस्स पन अनापत्ती’’ति (कङ्खा॰ अट्ठ॰ उक्खित्तकसिक्खापदवण्णना) वुत्ता।&lt;br&gt;&#xA;परिमण्डलवग्गवण्णना निट्ठिता।&lt;/p&gt;</description>
    </item>
    <item>
      <title>०८. चीवरक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/08_chIvarakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/08_chIvarakkhandhako/</guid>
      <description>&lt;p&gt;८. चीवरक्खन्धको&lt;/p&gt;&#xA;&lt;h2 id=&#34;जवकवतथकथदवणणन&#34;&gt;जीवकवत्थुकथादिवण्णना&lt;/h2&gt;&#xA;&lt;p&gt;३२९. चीवरक्खन्धके कम्मविपाकन्ति कम्मपच्चयउतुचित्ताहारसमुट्ठितं अप्पटिबाहियरोगं सन्धाय वुत्तं कम्मजस्स रोगस्स अभावा।&lt;br&gt;&#xA;३३०. पाळियं संयमस्साति सङ्गहणस्स। अविसज्जनस्साति अत्थो ‘‘यो संयमो सो विनासो’’तिआदीसु (पे॰ व॰ २३७) विय। एतस्स संयमस्स फलं उपजानामाति योजना। तमेव फलं दस्सेन्ती आह ‘‘वरमेतं…पे॰… आसित्त’’न्ति। केचि पन ‘‘संयमस्साति आनिसंसस्स, उपयोगत्थे चेतं सामिवचन’’न्ति (सारत्थ॰ टी॰ महावग्ग ३.३२९-३३०) अत्थं वदन्ति।&lt;br&gt;&#xA;३३६. उस्सन्नदोसोति सञ्जातपित्तादिदोसो। सब्बत्थाति सकलसरीरे।&lt;br&gt;&#xA;३३७. महापिट्ठियकोजवन्ति हत्थिपिट्ठियं अत्थरितब्बताय ‘‘महापिट्ठिय’’न्ति लद्धसमञ्ञं उण्णामयत्थरणम्।&lt;br&gt;&#xA;३३८-९. उपड्ढकासिनं खममानन्ति अड्ढकासिअग्घनकम्। पाळियं किं नु खोति कतमं नु खो।&lt;br&gt;&#xA;३४०-३४२. उपचारेति सुसानस्स आसन्ने पदेसे। छड्डेत्वा गताति किञ्चि अवत्वा एव छड्डेत्वा गता, एतेन ‘‘भिक्खू गण्हन्तू’’ति छड्डिते एव अकामा भागदानं विहितं, केवलं छड्डिते पन कतिकाय असति एकतो बहूसु पविट्ठेसु येन गहितं, तेन अकामभागो न दातब्बोति दस्सेति। समाना दिसा पुरत्थिमादिभेदा एतेसन्ति सदिसाति आह ‘‘एकदिसाय वा ओक्कमिंसू’’ति। धुरविहारट्ठानेति विहारस्स सम्मुखट्ठाने।&lt;br&gt;&#xA;जीवकवत्थुकथादिवण्णना निट्ठिता।&lt;/p&gt;</description>
    </item>
    <item>
      <title>०८. वत्तक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/08_vattakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/08_vattakkhandhako/</guid>
      <description>&lt;p&gt;८. वत्तक्खन्धको&lt;/p&gt;&#xA;&lt;h2 id=&#34;आगनतकवततकथवणणन&#34;&gt;आगन्तुकवत्तकथावण्णना&lt;/h2&gt;&#xA;&lt;p&gt;३५७. वत्तक्खन्धके पत्थरितब्बन्ति आतपे पत्थरितब्बम्। पाळियं अभिवादापेतब्बोति वन्दनत्थाय वस्सं पुच्छनेन नवको सयमेव वन्दतीति वुत्तम्। निल्लोकेतब्बोति ओलोकेतब्बो।&lt;br&gt;&#xA;आगन्तुकवत्तकथावण्णना निट्ठिता।&lt;/p&gt;&#xA;&lt;h2 id=&#34;आवसकवततकथवणणन&#34;&gt;आवासिकवत्तकथावण्णना&lt;/h2&gt;&#xA;&lt;p&gt;३५९. ‘‘यथाभाग’’न्ति ठपितट्ठानं अनतिक्कमित्वा मञ्चपीठादिं पप्फोटेत्वा पत्थरित्वा उपरि पच्चत्थरणं दत्वा दानम्पि सेनासनपञ्ञापनमेवाति दस्सेन्तो आह ‘‘पप्फोटेत्वा हि पत्थरितुं पन वट्टतियेवा’’ति।&lt;br&gt;&#xA;आवासिकवत्तकथावण्णना निट्ठिता।&lt;/p&gt;&#xA;&lt;h2 id=&#34;अनमदनवततकथवणणन&#34;&gt;अनुमोदनवत्तकथावण्णना&lt;/h2&gt;&#xA;&lt;p&gt;३६२. पञ्चमे निसिन्नेति अनुमोदनत्थाय निसिन्ने। न महाथेरस्स भारो होतीति अनुमोदकं आगमेतुं न भारो। अज्झिट्ठोव आगमेतब्बोति अत्तना अज्झिट्ठेहि भिक्खूहि अनुमोदन्तेयेव निसीदितब्बन्ति अत्थो।&lt;br&gt;&#xA;अनुमोदनवत्तकथावण्णना निट्ठिता।&lt;/p&gt;&#xA;&lt;h2 id=&#34;भततगगवततकथवणणन&#34;&gt;भत्तग्गवत्तकथावण्णना&lt;/h2&gt;&#xA;&lt;p&gt;३६४. मनुस्सानं परिविसनट्ठानन्ति यत्थ अन्तोविहारेपि मनुस्सा सपुत्तदारा आवसित्वा भिक्खू नेत्वा भोजेन्ति। आसनेसु सतीति निसीदनट्ठानेसु सन्तेसु। इदं, भन्ते, आसनं उच्चन्ति आसन्ने समभूमिभागे पञ्ञत्तं थेरासनेन समकं आसनं सन्धाय वुत्तं, थेरासनतो पन उच्चतरे आपुच्छित्वापि निसीदितुं न वट्टति। यदि तं आसन्नम्पि नीचतरं होति, अनापुच्छापि निसीदितुं वट्टति। महाथेरस्सेव आपत्तीति आसनेन पटिबाहनापत्तिया आपत्ति। अवत्थरित्वाति पारुतसङ्घाटिं अवत्थरित्वा, अनुक्खिपित्वाति अत्थो।&lt;br&gt;&#xA;पाळियं ‘‘उभोहि हत्थेहि…पे॰… ओदनो पटिग्गहेतब्बो’’ति इदं हत्थतले वा पच्छिपिट्ठिआदिदुस्सण्ठिताधारे वा पत्तं ठपेत्वा ओदनस्स गहणकाले पत्तस्स अपतनत्थाय वुत्तं, सुसज्जिते पन आधारे पत्तं ठपेत्वा एकेन हत्थेन तं परामसित्वापि ओदनं पटिग्गहेतुं वट्टति एव। उभोहि हत्थेहि…पे॰… उदकं पटिग्गहेतब्बन्ति एत्थापि एसेव नयो।&lt;br&gt;&#xA;हत्थधोवनउदकन्ति भोजनावसाने उदकम्। तेनाह ‘‘पानीयं पिवित्वा हत्था धोवितब्बा’’ति। तेन परियोसाने धोवनमेव पटिक्खित्तं, भोजनन्तरे पन पानीयपिवनादिना नयेन हत्थं धोवित्वा पुन भुञ्जितुं वट्टतीति दस्सेति। पोत्थकेसु पन ‘‘पानीयं पिवित्वा हत्था न धोवितब्बा’’ति लिखन्ति, तं पुरिमवचनेन न समेति परियोसाने उदकस्सेव ‘‘हत्थधोवनउदक’’न्ति वुत्तत्ता। सचे मनुस्सा धोवथ, भन्तेतिआदि निट्ठितभत्तं निसिन्नं थेरं सन्धाय वुत्तम्। धुरे द्वारसमीपे।&lt;br&gt;&#xA;भत्तग्गवत्तकथावण्णना निट्ठिता।&lt;/p&gt;</description>
    </item>
    <item>
      <title>०९ भिक्खुनीविभङ्गवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_bhikkhunIvibhangavaNNanA/</guid>
      <description>&lt;p&gt;भिक्खुनीविभङ्गवण्णना&lt;/p&gt;</description>
    </item>
    <item>
      <title>०९. चम्पेय्यक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_champeyyakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_champeyyakkhandhako/</guid>
      <description>&lt;p&gt;९. चम्पेय्यक्खन्धको&lt;/p&gt;&#xA;&lt;h2 id=&#34;कससपगततभकखवतथकथदवणणन&#34;&gt;कस्सपगोत्तभिक्खुवत्थुकथादिवण्णना&lt;/h2&gt;&#xA;&lt;p&gt;३८०. चम्पेय्यक्खन्धके तन्तिबद्धोति तन्ति वुच्चति ब्यापारो, तत्थ बद्धो, उस्सुक्कं आपन्नोति अत्थो। तेनाह ‘‘तस्मिं आवासे’’तिआदि।&lt;br&gt;&#xA;३८७-८. हापनं वा अञ्ञथा करणं वा नत्थीति ञत्तिकम्मस्स ञत्तिया एकत्ता हापनं न सम्भवति, तस्सा एकत्ता एव पच्छा ञत्तिठपनवसेन, द्विक्खत्तुं ठपनवसेन च अञ्ञथा करणं नत्थि। परतोति परिवारे। तन्ति पब्बाजनीयकम्मं, तस्साति अत्थो।&lt;br&gt;&#xA;कस्सपगोत्तभिक्खुवत्थुकथादिवण्णना निट्ठिता।&lt;/p&gt;&#xA;&lt;h2 id=&#34;दवनससरणदकथवणणन&#34;&gt;द्वेनिस्सरणादिकथावण्णना&lt;/h2&gt;&#xA;&lt;p&gt;३९५. एसाति ‘‘बालो’’तिआदिना निद्दिट्ठपुग्गलो, अप्पत्तोति सम्बन्धो। तत्थ कारणमाह ‘‘यस्मा’’तिआदि। तत्थ आवेणिकेन लक्खणेनाति पब्बाजनीयकम्मस्स निमित्तभावेन पाळियं वुत्तत्ता असाधारणभूतेन कुलदूसकभावेन। यदि हेस तं कम्मं अप्पत्तो, कथं पन सुनिस्सारितोति आह ‘‘यस्मा पनस्स आकङ्खमानो सङ्घो पब्बाजनीयकम्मं करेय्याति वुत्तं, तस्मा सुनिस्सारितो’’ति। तत्थ वुत्तन्ति कम्मक्खन्धके (चूळव॰ २७) वुत्तम्।&lt;br&gt;&#xA;एत्थ पन कुलदूसककम्मं कत्वा पब्बाजनीयकम्मकतस्स तेरसककण्डकट्ठकथायं ‘‘यस्मिं विहारे वसन्तेन यस्मिं गामे कुलदूसककम्मं कतं होति, तस्मिं विहारे वा तस्मिं गामे वा न वसितब्ब’’न्तिआदिना (पारा॰ अट्ठ॰ २.४३३) या सम्मावत्तना वुत्ता, सा इतरेनापि पूरेतब्बा। यं पन पटिप्पस्सद्धकम्मस्स कुलदूसकस्स तत्थेव अट्ठकथायं ‘‘येसु कुलेसु कुलदूसककम्मं कतं, ततो पच्चया न गहेतब्बा’’तिआदि वुत्तं, तं न पूरेतब्बं कुलसङ्गहस्स अकतत्ता। एवं सेसकम्मेसुपि। यदि एवं ‘‘तज्जनीयकम्मारहस्स नियसकम्मं करोति…पे॰… एवं खो, उपालि, अधम्मकम्मं होती’’तिआदिवचनं (महाव॰ ४०२) विरुज्झतीति? न विरुज्झति सङ्घसन्निट्ठानवसेन तज्जनीयादिकम्मारहत्तस्स सिज्झनतो। यस्स हि सङ्घो ‘‘तज्जनीयकम्मं करोमा’’ति सन्निट्ठानं कत्वा कम्मवाचं सावेन्तो पब्बाजनीयकम्मवाचं सावेति, तस्स कम्मं अधम्मकम्मं होति। सचे पन ‘‘तस्सेव पब्बाजनीयकम्ममेव करोमा’’ति सन्निट्ठानं कत्वा तदेव करोति, तस्स तं कम्मं धम्मकम्मन्ति वेदितब्बम्।&lt;br&gt;&#xA;एवमिध ‘‘निस्सारण’’न्ति अधिप्पेतस्स पब्बाजनीयकम्मस्स वसेन अत्थं दस्सेत्वा इदानि तदञ्ञेसं तज्जनीयादीनं वसेन निस्सारणे अधिप्पेते ‘‘अप्पत्तो निस्सारण’’न्ति इमस्स पटिपक्खवसेन सम्पत्तो निस्सारणं, ‘‘तञ्चे सङ्घो निस्सारेति। सुनिस्सारितो’’ति अत्थसम्भवं दस्सेतुं पुन ‘‘तञ्चे सङ्घो निस्सारेतीति सचे सङ्घो’’तिआदि वुत्तम्। तत्थ तत्थाति तज्जनीयादिकम्मविसये, एकेनापि अङ्गेन निस्सारणा अनुञ्ञाताति योजना। पाळियं अप्पत्तो निस्सारणन्ति एत्थ आपन्नो आवेणिकवसेन तज्जनीयादिसङ्खातं निस्सारणं पत्तोति अत्थो गहेतब्बो।&lt;br&gt;&#xA;द्वेनिस्सरणादिकथावण्णना निट्ठिता।&lt;br&gt;&#xA;चम्पेय्यक्खन्धकवण्णनानयो निट्ठितो।&lt;/p&gt;</description>
    </item>
    <item>
      <title>०९. पातिमोक्खट्ठपनक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_pAtimokkhaTThapanakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/09_pAtimokkhaTThapanakkhandhako/</guid>
      <description>&lt;p&gt;९. पातिमोक्खट्ठपनक्खन्धको&lt;/p&gt;&#xA;&lt;h2 id=&#34;पतमकखददसयचनकथवणणन&#34;&gt;पातिमोक्खुद्देसयाचनकथावण्णना&lt;/h2&gt;&#xA;&lt;p&gt;३८३. पातिमोक्खट्ठपनक्खन्धके पाळियं नन्दिमुखियाति ओदातदिसामुखताय तुट्ठमुखिया। ‘‘उद्धस्तं अरुण’’न्ति वत्वापि ‘‘उद्दिसतु, भन्ते, भगवा’’ति पातिमोक्खुद्देसयाचनं अनुपोसथे उपोसथकरणपटिक्खेपस्स सिक्खापदस्स अपञ्ञत्तत्ता थेरेन कतन्ति दट्ठब्बम्। कस्मा पन भगवा एवं तुण्हीभूतोव तियामरत्तिं वीतिनामेसीति? अपरिसुद्धाय परिसाय उपोसथादिसंवासकरणस्स सावज्जतं भिक्खुसङ्घे पाकटं कातुं, तञ्च आयतिं भिक्खूनं तथापटिपज्जनत्थं सिक्खापदं ञापेतुम्। केचि पनेत्थ ‘‘अपरिसुद्धम्पि पुग्गलं तस्स सम्मुखा ‘अपरिसुद्धो’ति वत्तुं महाकरुणाय अविसहन्तो भगवा तथा निसीदी’’ति कारणं वदन्ति। तं अकारणं पच्छापि अवत्तब्बतो, महामोग्गल्लानत्थेरेनापि तं बाहायं गहेत्वा बहि नीहरणस्स अकत्तब्बतापसङ्गतो। तस्मा यथावुत्तमेवेत्थ कारणन्ति। तेनेव ‘‘अट्ठानमेतं, भिक्खवे, अनवकासो, यं तथागतो अपरिसुद्धाय परिसाय उपोसथं करेय्य, पातिमोक्खं उद्दिसेय्या’’ति (अ॰ नि॰ ८.२०; चूळव॰ ३८६; उदा॰ ४५) वत्वा ‘‘न च, भिक्खवे, सापत्तिकेन पातिमोक्खं सोतब्ब’’न्तिआदिना (चूळव॰ ३८६) सापत्तिकपरिसाय कत्तब्बविधि दस्सितो।&lt;br&gt;&#xA;सङ्कस्सरसमाचारन्ति किञ्चिदेव असारुप्पं दिस्वा ‘‘इदं इमिना कतं भविस्सती’’ति परेहि सङ्काय सरितब्बसमाचारं, अत्तना वा ‘‘मम अनाचारं एते जानन्ती’’ति सङ्काय सरितब्बसमाचारम्। समणवेसधारणेन, सङ्घिकपच्चयभागगहणादिना च जीविकं कप्पेन्तो ‘‘अहं समणो’’ति पटिञ्ञं अदेन्तोपि अत्थतो देन्तो विय होतीति ‘‘समणपटिञ्ञं ब्रह्मचारिपटिञ्ञ’’न्ति वुत्तम्। अवस्सुतन्ति किलेसावस्सनेन तिन्तम्। सञ्जातदुस्सिल्यकचवरत्ता कसम्बुजातं , असारताय वा कसम्बु विय जातम्। बहिद्वारकोट्ठका निक्खामेत्वाति द्वारसालतो बहि निक्खमापेत्वा।&lt;br&gt;&#xA;३८४. महासमुद्दे अभिरमन्तीति बहुसो दस्सनपविसनादिना महासमुद्दे अभिरतिं विन्दन्ति। न आयतकेनेव पपातोति छिन्नतटमहासोब्भो विय न आदितोव निन्नोति अत्थो। ठितधम्मोति अवट्ठितसभावो। पूरत्तन्ति पुण्णत्तम्। नागाति सप्पजातिका।&lt;br&gt;&#xA;पातिमोक्खुद्देसयाचनकथावण्णना निट्ठिता।&lt;/p&gt;</description>
    </item>
    <item>
      <title>१०. कोसम्बकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/10_kosambakakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/10_kosambakakkhandhako/</guid>
      <description>&lt;p&gt;१०. कोसम्बकक्खन्धको&lt;/p&gt;&#xA;&lt;h2 id=&#34;कसमबकववदकथवणणन&#34;&gt;कोसम्बकविवादकथावण्णना&lt;/h2&gt;&#xA;&lt;p&gt;४५१. कोसम्बकक्खन्धके सचे होति, देसेस्सामीति विनयधरस्स वचनेन आपत्तिदिट्ठिं पटिलभित्वा एवमाह। तेनेव पाळियं ‘‘सो तस्सा आपत्तिया अनापत्तिदिट्ठि होती’’ति वुत्तम्। नत्थि आपत्तीति उदकस्स ठपनभावं अजानित्वा वा ठपितं छड्डेत्वा विस्सरित्वा वा गमने असञ्चिच्च असतिया अनापत्तिपक्खोपि सम्भवतीति विनयधरो तत्थ अनापत्तिदिट्ठिं पटिलभित्वा एवमाह। तेनेव पाळियं ‘‘अञ्ञे भिक्खू तस्स आपत्तिया अनापत्तिदिट्ठिनो होन्ती’’ति वुत्तम्। परिसायपिस्स अनापत्तिदिट्ठिया उप्पन्नत्ता ‘‘अञ्ञे’’ति बहुवचनं कतम्। अनापत्तिदिट्ठि अहोसीति सुत्तन्तिकत्थेरस्स विनये अपकतञ्ञुताय विनयधरस्स वचनमत्तेन सो एवमहोसि, सा पनस्स आपत्ति एव उदकावसेसस्स ठपनभावं ञत्वा ठपितत्ता। वत्थुमत्तजानने एव हि सेखिया सचित्तका, न पण्णत्तिविजानने। तेनेव पाळियं ‘‘तस्सा आपत्तिया अनापत्तिदिट्ठि होती’’ति सब्बत्थ आपत्ति इच्चेव वुत्तम्। ‘‘आपत्तिं आपज्जमानो’’ति इदं विनयधरत्थेरो ‘‘तया इदं उदकं ठपित’’न्ति अत्तना पुट्ठेन सुत्तन्तिकत्थेरेन ‘‘आमावुसो’’ति वुत्तवचनं सरित्वा पण्णत्तिअकोविदताय सञ्चिच्चेव अकासीति आपत्तिदिट्ठि हुत्वाव अवोच। तेनेव पाळियं ‘‘अञ्ञे भिक्खू तस्सा आपत्तिया आपत्तिदिट्ठिनो होन्ती’’ति वुत्तम्।&lt;br&gt;&#xA;४५३. ‘‘न ताव भिन्नो’’ति इदं उक्खिपनतदनुवत्तनमत्तेन सङ्घो भिन्नो नाम न होति, तं निस्साय पन उभयपक्खिकानं पक्खं परियेसित्वा अञ्ञमञ्ञं कोधवसेन कायवचीकलहवड्ढनेनेव होतीति इममत्थं सन्धाय वुत्तम्। तेनाह ‘‘सो च खो कलहवसेना’’ति। सम्भमअत्थवसेनाति तुरितत्थवसेन।&lt;br&gt;&#xA;४५४. अकारणेतिआदि अनुक्खिपित्वाव उपायेन सञ्ञापेत्वा हितेसिताय आपत्तितो मोचेतुं युत्तट्ठाने कोधचित्तवसेन विहेठनत्थाय कतभावं सन्धाय वुत्तं, न पन कम्मङ्गस्स अभावं सन्धाय। तेनेव पाळियं ‘‘आपत्ति एसा, भिक्खवे, नेसा अनापत्ति…पे॰… उक्खित्तो एसो भिक्खू’’तिआदि वुत्तम्।&lt;br&gt;&#xA;४५५. ‘‘अधम्मवादीनं पक्खे निसिन्नो’’ति इदं उपलक्खणमत्तं, धम्मवादीनं पक्खे निसीदित्वा अधम्मवादीनं लद्धिं गण्हन्तोपि धम्मवादीनं नानासंवासको होति एव। कम्मं कोपेतीति तं विना गणस्स अपूरणपक्खं सन्धाय वुत्तम्। यत्थ वा तत्थ वाति धम्मवादीनं पक्खे वा अधम्मवादीनं पक्खे वाति अत्थो। इमे धम्मवादिनोति गण्हातीति तंतंपक्खगते भिक्खू याथावतो वा अयाथावतो वा ‘‘इमे धम्मवादिनो’’ति गण्हाति, अयं तंतंपक्खगतानं अत्तानं समानसंवासकं करोति।&lt;br&gt;&#xA;४५६. उपदंसेन्तीति पवत्तेन्ति। पाळियं एत्तावताति ‘‘एत्तकपदेसं मुञ्चित्वा निसिन्ना मयं कोधचित्ते उप्पन्नेपि अञ्ञमञ्ञं अननुलोमिकं कायकम्मादिं पवत्तेतुं न सक्खिस्सामा’’ति सल्लेक्खेत्वा दूरे निसीदितब्बन्ति अधिप्पायो। तेनाह ‘‘उपचारं मुञ्चित्वा’’ति।&lt;br&gt;&#xA;४५७. पाळियं भण्डनजातातिआदीसु कलहस्स पुब्बभागो भण्डनं नाम। हत्थपरामासादि कलहो नाम। विरुद्धवादो विवादो नाम।&lt;br&gt;&#xA;४५८. परिपुण्णकोसकोट्ठागारोति एत्थ कोसो नाम सुवण्णमणिआदिभण्डागारसारगब्भो। कोट्ठं वुच्चति धञ्ञस्स आवसनट्ठानं, कोट्ठभूतं अगारं कोट्ठागारं, धञ्ञसङ्गहट्ठानम्। अब्भुय्यासीति युद्धाय अभिमुखो निक्खमीति अत्थो। एकसङ्घातम्पीति एकयुद्धम्पि। धोवनन्ति धोवनुदकम्।&lt;br&gt;&#xA;४६३. परियादिन्नरूपाति कोधचित्तेन परिग्गहितसभावा।&lt;br&gt;&#xA;४६४. तं न जानन्तीति तं कलहं न जानन्ति। ये उपनय्हन्तीति यथावुत्तं कोधाकारं चित्ते बन्धन्ति। पाकटपरिस्सयेति सीहादिके। पटिच्छन्नपरिस्सयेति रागादिके। पाळियं नत्थि बाले ९७ सहायताति बालं निस्साय सीलादिगुणसङ्खाता सहायता नत्थि, न सक्का लद्धुन्ति अत्थो।&lt;br&gt;&#xA;४६६. अत्तकामरूपाति अत्तनो हितकामयमानसभावा। अनुरुद्धाति एकसेसनयेन तिण्णम्पि कुलपुत्तानं आलपनं, तेनेव बहुवचननिद्देसो कतो। खमनीयं सरीरं यापनीयं जीवितं ‘‘कच्चि वो सरीरञ्च धारेतुं, जीवितञ्च यापेतुं सक्का’’ति पुच्छति। तग्घाति एकंसत्थे निपातो, एकंसेन मयं भन्तेति अत्थो। यथा कथन्ति एत्थ यथाति निपातमत्तं, यथाकथन्ति वा एको निपातो कारणपुच्छनत्थो, केन पकारेनाति अत्थो। एकञ्च पन मञ्ञे चित्तन्ति एकस्स चित्तवसेन इतरेसम्पि पवत्तनतो सब्बेसं नो एकं विय चित्तन्ति अत्थो। कच्चि पन वो अनुरुद्धाति एत्थ वोति निपातमत्तं, पच्चत्तवचनं वा, कच्चि तुम्हेति अत्थो। अम्हाकन्ति निद्धारणे सामिवचनं, अम्हेसु तीसु यो पठमं पटिक्कमतीति अत्थो।&lt;br&gt;&#xA;कोसम्बकविवादकथावण्णना निट्ठिता।&lt;/p&gt;</description>
    </item>
    <item>
      <title>१०. भिक्खुनिक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/10_bhikkhunikkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/10_bhikkhunikkhandhako/</guid>
      <description>&lt;p&gt;१०. भिक्खुनिक्खन्धको&lt;/p&gt;&#xA;&lt;h2 id=&#34;महपजपतगतमवतथकथवणणन&#34;&gt;महापजापतिगोतमीवत्थुकथावण्णना&lt;/h2&gt;&#xA;&lt;p&gt;४०३. भिक्खुनिक्खन्धके ‘‘मातुगामस्स पब्बजितत्ता’’ति इदं पञ्चवस्ससततो उद्धं सद्धम्मस्स अप्पवत्तनकारणदस्सनम्। सुक्खविपस्सकखीणासववसेन वस्ससहस्सन्तिआदि खन्धकभाणकानं मतं गहेत्वा वुत्तम्। दीघनिकायट्ठकथायं पन ‘‘पटिसम्भिदाप्पत्तेहि वस्ससहस्सं अट्ठासि, छळभिञ्ञेहि वस्ससहस्सं, तेविज्जेहि वस्ससहस्सं, सुक्खविपस्सकेहि वस्ससहस्सं, पातिमोक्खेहि वस्ससहस्सं अट्ठासी’’ति (दी॰ नि॰ अट्ठ॰ ३.१६१) वुत्तम्। अङ्गुत्तर (अ॰ नि॰ अट्ठ॰ ३.८.५१) -संयुत्तट्ठकथासुपि (सं॰ नि॰ अट्ठ॰ २.२.१५६) अञ्ञथाव वुत्तं, तं सब्बं अञ्ञमञ्ञविरुद्धम्पि तंतंभाणकानं मतेन लिखितसीहळट्ठकथासु आगतनयमेव गहेत्वा आचरियेन लिखितं ईदिसे कथाविरोधे सासनपरिहानिया अभावतो, सोधनुपायाभावा च। परमत्थविरोधो एव हि सुत्तादिनयेन सोधनीयो, न कथामग्गविरोधोति।&lt;br&gt;&#xA;महापजापतिगोतमीवत्थुकथावण्णना निट्ठिता।&lt;/p&gt;</description>
    </item>
    <item>
      <title>११. पञ्चसतिकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/11_panchasatikakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/11_panchasatikakkhandhako/</guid>
      <description>&lt;p&gt;११. पञ्चसतिकक्खन्धको&lt;/p&gt;&#xA;&lt;h2 id=&#34;खददनखददकसकखपदकथवणणन&#34;&gt;खुद्दानुखुद्दकसिक्खापदकथावण्णना&lt;/h2&gt;&#xA;&lt;p&gt;४३७. पञ्चसतिकक्खन्धके पाळियं ‘‘अपावुसो, अम्हाकं सत्थारं जानासी’’ति इदं थेरो सयं भगवतो परिनिब्बुतभावं जानन्तोपि अत्तना सहगतभिक्खुपरिसाय ञापनत्थमेव, सुभद्दस्स वुड्ढपब्बजितस्स सासनस्स पटिपक्खवचनं भिक्खूनं विञ्ञापनत्थञ्च एवं पुच्छि। सुभद्दो हि कुसिनारायं भगवति अभिप्पसन्नाय खत्तियादिगहट्ठपरिसाय मज्झे भगवतो परिनिब्बानं सुत्वा हट्ठपहट्ठोपि भयेन पहट्ठाकारं वाचाय पकासेतुं न सक्खिस्सति, इधेव पन विजनपदेसे सुत्वा यथाज्झासयं अत्तनो पापलद्धिं पकासेस्सति, ततो तमेव पच्चयं दस्सेत्वा भिक्खू समुस्साहेत्वा धम्मविनयसङ्गहं कारेत्वा एतस्स पापभिक्खुस्स, अञ्ञेसञ्च ईदिसानं मनोरथविघातं, सासनट्ठितिञ्च करिस्सामीति जानन्तोव तं पुच्छीति वेदितब्बम्। तेनेव थेरो ‘‘एकमिदाहं, आवुसो, समय’’न्तिआदिना सुभद्दवचनमेव दस्सेत्वा धम्मविनयं सङ्गायापेसि। नानाभावोति सरीरेन नानादेसभावो, विप्पवासोति अत्थो। विनाभावोति मरणेन वियुज्जनम्। अञ्ञथाभावोति भवन्तरूपगमनेन अञ्ञाकारप्पत्ति।&lt;br&gt;&#xA;४४१. ‘‘आकङ्खमानो…पे॰… समूहनेय्या’’ति इदं भगवा मया ‘‘आकङ्खमानो’’ति वुत्तत्ता एकसिक्खापदम्पि समूहनितब्बं अपस्सन्ता, समूहने च दोसं दिस्वा धम्मसङ्गहका भिक्खू ‘‘अपञ्ञत्तं न पञ्ञापेस्साम, पञ्ञत्तं न समुच्छिन्दिस्सामा’’तिआदिना पुन ‘‘पञ्ञत्तिसदिसाय अकुप्पाय कम्मवाचाय सावेत्वा समादाय वत्तिस्सन्ति, ततो याव सासनन्तरधाना अप्पटिबाहियानि सिक्खापदानि भविस्सन्ती’’ति इमिना अधिप्पायेन अवोचाति दट्ठब्बम्। तेनेव महाथेरापि तथेव पटिपज्जिंसु।&lt;br&gt;&#xA;गिहिगतानीति गिहीसु गतानि। खत्तियमहासारादिगिहीहि ञातानीति अत्थो। चितकधूमकालो अत्तनो पवत्तिपरियोसानभूतो एतस्साति धूमकालिकम्।&lt;br&gt;&#xA;४४३. ओळारिके निमित्ते करियमानेपीति ‘‘आकङ्खमानो, आनन्द, तथागतो कप्पं वा तिट्ठेय्य कप्पावसेसं वा’’ति एवं थूलतरे ‘‘तिट्ठतु, भगवा, कप्प’’न्ति याचनहेतुभूते ओकासनिमित्ते कम्मे करियमाने। मारेन परियुट्ठितचित्तोति मारेन आविट्ठचित्तो।&lt;br&gt;&#xA;४४५. उज्जवनिकायाति पटिसोतगामिनिया। कुच्छितो लवो छेदो विनासो कुलवो, निरत्थकविनियोगो। तं न गच्छन्तीति न कुलवं गमेन्ति।&lt;br&gt;&#xA;खुद्दानुखुद्दकसिक्खापदकथावण्णना निट्ठिता।&lt;br&gt;&#xA;पञ्चसतिकक्खन्धकवण्णनानयो निट्ठितो।&lt;/p&gt;</description>
    </item>
    <item>
      <title>१२. सत्तसतिकक्खन्धको</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/12_sattasatikakkhandhako/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/12_sattasatikakkhandhako/</guid>
      <description>&lt;p&gt;१२. सत्तसतिकक्खन्धको&lt;/p&gt;&#xA;&lt;h2 id=&#34;दसवतथकथवणणन&#34;&gt;दसवत्थुकथावण्णना&lt;/h2&gt;&#xA;&lt;p&gt;४४६. सत्तसतिकक्खन्धके भिक्खग्गेनाति भिक्खुगणनाय। महीति हिमम्।&lt;br&gt;&#xA;४४७. अविज्जानिवुताति अविज्जानीवरणेन निवुता पटिच्छन्ना। अविद्दसूति अञ्ञाणिनो। उपक्किलेसा वुत्ताति तेसं समणब्राह्मणानं एते सुरापानादयो उपक्किलेसाति वुत्ता। नेत्तिया तण्हाय सहिता सनेत्तिका।&lt;br&gt;&#xA;४५०-१. अहोगङ्गोति तस्स पब्बतस्स नामम्। पटिकच्चेव गच्छेय्यन्ति यत्थ नं अधिकरणं वूपसमितुं भिक्खू सन्निपतिस्सन्ति, तत्थाहं पठममेव गच्छेय्यम्। सम्भावेसुन्ति सम्पापुणिंसु।&lt;br&gt;&#xA;४५२. अलोणिकन्ति लोणरहितं भत्तं, ब्यञ्जनं वा। आसुताति सब्बसम्भारसज्जिता, ‘‘असुत्ता’’ति वा पाठो।&lt;br&gt;&#xA;४५३. उज्जविंसूति नावाय पटिसोतं गच्छिंसु। पाचीनकाति पुरत्थिमदिसाय जातत्ता वज्जिपुत्तके सन्धाय वुत्तम्। पावेय्यकाति पावेय्यदेसवासिनो।&lt;br&gt;&#xA;४५४. ननु त्वं, आवुसो, वुड्ढोति ननु त्वं थेरो निस्सयमुत्तो, कस्मा तं थेरो पणामेसीति भेदवचनं वदन्ति। गरुनिस्सयं गण्हामाति निस्सयमुत्तापि मयं एकं सम्भावनीयगरुं निस्सयभूतं गहेत्वाव वसिस्सामाति अधिप्पायो।&lt;br&gt;&#xA;४५५. मूलादायकाति पठमं दसवत्थूनं दायका, आवासिकाति अत्थो। पथब्या सङ्घत्थेरोति लोके सब्बभिक्खूनं तदा उपसम्पदाय वुड्ढो। सुञ्ञताविहारेनाति सुञ्ञतामुखेन अधिगतफलसमापत्तिं सन्धाय वदति।&lt;br&gt;&#xA;४५७. सुत्तविभङ्गेति पदभाजनीये। इदञ्च ‘‘यो पन भिक्खु सन्निधिकारकं खादनीयं वा भोजनीयं वा’’ति (पाचि॰ २५३) सुत्ते यावकालिकस्सेव परामट्ठत्ता सिङ्गीलोणस्स यावजीविकस्स सन्निधिकतस्स आमिसेन सद्धिं परिभोगे पाचित्तियं विभङ्गनयेनेव सिज्झतीति वुत्तं, तं पन पाचित्तियं विभङ्गे आगतभावं साधेतुं ‘‘कथं सुत्तविभङ्गे’’तिआदि वुत्तम्। तत्थ हि लोणमेत्थ सन्निधिकतं, न खादनीयं भोजनीयन्ति लोणमिस्सभोजने वज्जिपुत्तका अनवज्जसञ्ञिनो अहेसुम्। तथासञ्ञीनम्पि नेसं आपत्तिदस्सनत्थं ‘‘सन्निधिकारे असन्निधिकारसञ्ञी’’ति इदं सुत्तविभङ्गं उद्धटन्ति वेदितब्बम्।&lt;br&gt;&#xA;तेन सद्धिन्ति पुरेपटिग्गहितलोणेन सद्धिम्। दुक्कटेनेत्थ भवितब्बन्ति ‘‘यावकालिकेन, भिक्खवे, यावजीविकं पटिग्गहित’’न्ति अवत्वा ‘‘तदहुपटिग्गहित’’न्ति वचनसामत्थियतो पुरेपटिग्गहितं यावजीविकं यावकालिकेन सद्धिं सम्भिन्नरसं कालेपि न कप्पतीति सिज्झति, तत्थ दुक्कटेन भवितब्बन्ति अधिप्पायो। दुक्कटेनपि न भवितब्बन्ति यदि हि सन्निधिकारपच्चया दुक्कटं मञ्ञथ, यावजीविकस्स लोणस्स सन्निधिदोसाभावा दुक्कटेन न भवितब्बं, अथ आमिसेन सम्भिन्नरसस्स तस्स आमिसगतिकत्ता दुक्कटं मा मञ्ञथ। तदा च हि पाचित्तियेनेव भवितब्बं आमिसत्तुपगमनतोति अधिप्पायो। न हि एत्थ यावजीविकन्तिआदिनापि दुक्कटाभावं समत्थेति।&lt;br&gt;&#xA;पाळियं राजगहे सुत्तविभङ्गेतिआदीसु सब्बत्थ सुत्ते च विभङ्गे चाति अत्थो गहेतब्बो। तस्स तस्स विकालभोजनादिनो सुत्तेपि पटिक्खित्तत्ता विनयस्स अतिसरणं अतिक्कमो विनयातिसारो। ‘‘निसीदनं नाम सदसं वुच्चतीति आगत’’न्ति इदं विभङ्गे च आगतदस्सनत्थं वुत्तम्। तं पमाणं करोन्तस्साति सुगतविदत्थिया विदत्थित्तयप्पमाणं करोन्तस्स, दसाय पन विदत्थिद्वयप्पमाणं कतम्। अदसकम्पि निसीदनं वट्टति एवाति अधिप्पायो। सेसमिध हेट्ठा सब्बत्थ सुविञ्ञेय्यमेव।&lt;br&gt;&#xA;दसवत्थुकथावण्णना निट्ठिता।&lt;br&gt;&#xA;सत्तसतिकक्खन्धकवण्णनानयो निट्ठितो।&lt;br&gt;&#xA;इति समन्तपासादिकाय विनयट्ठकथाय विमतिविनोदनियम्&lt;br&gt;&#xA;चूळवग्गवण्णनानयो निट्ठितो।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;/p&gt;</description>
    </item>
    <item>
      <title>१५ महावग्गवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/15_mahAvaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/15_mahAvaggavaNNanA/</guid>
      <description>&lt;p&gt;महावग्गवण्णना&lt;/p&gt;</description>
    </item>
    <item>
      <title>२६ चूळवग्गवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/26_chULavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/26_chULavaggavaNNanA/</guid>
      <description>&lt;p&gt;चूळवग्गवण्णना&lt;/p&gt;</description>
    </item>
    <item>
      <title>३९ परिवारवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/39_parivAravaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/39_parivAravaNNanA/</guid>
      <description>&lt;p&gt;परिवारवण्णना&lt;br&gt;&#xA;महावग्गो&lt;/p&gt;</description>
    </item>
    <item>
      <title>४० पञ्ञत्तिवारवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/40_pa~n~nattivAravaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/40_pa~n~nattivAravaNNanA/</guid>
      <description>&lt;p&gt;पञ्ञत्तिवारवण्णना&lt;br&gt;&#xA;१. विसुद्धपरिवारस्स सीलक्खन्धादिधम्मक्खन्धसरीरस्स भगवतो विनयपरियत्तिसासने खन्धकानं अनन्तरं परिवारोति यो विनयो सङ्गहं समारुळ्हो, तस्स दानि अनुत्तानत्थवण्णनं करिस्सामीति योजना।&lt;br&gt;&#xA;समन्तचक्खुनाति सब्बञ्ञुतञ्ञाणेन। अतिविसुद्धेन मंसचक्खुनाति रत्तिन्दिवं समन्ता योजनप्पमाणे अतिसुखुमानिपि रूपानि पस्सनतो अतिविय परिसुद्धेन पसादचक्खुना। ‘‘अत्थि तत्थ पञ्ञत्ती’’तिआदीसु अत्थि नु खो तत्थ पञ्ञत्तीतिआदिना अत्थो गहेतब्बोति आह ‘‘तत्थ पञ्ञत्ति…पे॰… केनाभतन्ति पुच्छा’’ति।&lt;br&gt;&#xA;२. पुच्छाविस्सज्जनेति पुच्छाय विस्सज्जने। विनीतकथाति विनीतवत्थुकथा, अयमेव वा पाठो।&lt;br&gt;&#xA;द्वङ्गिकेन एकेन समुट्ठानेनाति अङ्गद्वयसमुदायभूतेन एकेन। अङ्गद्वयविमुत्तस्स समुट्ठानस्स अभावेपि तेसु एकेनङ्गेन विना अयं आपत्ति न होतीति दस्सनत्थमेव ‘‘एकेन समुट्ठानेना’’ति वुत्तम्। इदानि तेसु द्वीसु अङ्गेसु पधानङ्गं दस्सेतुमाह ‘‘एत्थ हि चित्तं अङ्गं होती’’तिआदि। यस्मा पन मग्गेनमग्गप्पटिपत्तिसङ्खाताय कायविञ्ञत्तिया सेवनचित्तेनेव सम्भवे सति अयं तं अङ्गद्वयं उपादाय भगवता पञ्ञत्ता आपत्तिसम्मुति होति, नासति। तस्मा तं चित्तं कायविञ्ञत्तिसङ्खातस्स कायस्स अङ्गं कारणं होति, न आपत्तिया। तस्स पन तंसमुट्ठितकायो एव अङ्गं अब्यवहितकारणं, चित्तं पन कारणकारणन्ति अधिप्पायो। एवं उपरिपि सब्बत्थ चित्तङ्गयुत्तसमुट्ठानेसु अधिप्पायो वेदितब्बो। ‘‘एकेन समुट्ठानेन समुट्ठाती’’तिआदिपरिवारवचनेनेव आपत्तिया अकुसलादिपरमत्थसभावता पाळिअट्ठकथासु परियायतोव वुत्ता, सम्मुतिसभावा एव आपत्तीति सिज्झति समुट्ठानसमुट्ठितानं भेदसिद्धितोति गहेतब्बम्। इममत्थं सन्धायाति आपन्नाय पाराजिकापत्तिया केहिचिपि समथेहि अनापत्तिभावापादनस्स असक्कुणेय्यत्तसङ्खातमत्थं सन्धाय।&lt;br&gt;&#xA;३. पोराणकेहि महाथेरेहीति सङ्गीतित्तयतो पच्छा पोत्थकसङ्गीतिकारकेहि छळभिञ्ञापअसम्भिदादिगुणसमुज्जलेहि महाथेरेहि। चतुत्थसङ्गीतिसदिसा हि पोत्थकारोहसङ्गीति।&lt;br&gt;&#xA;१८८. महाविभङ्गेति भिक्खुविभङ्गे। सोळस वारा दस्सिताति येहि वारेहि आदिभूतेहि उपलक्खितत्ता अयं सकलोपि परिवारो सोळसपरिवारोति वोहरीयति, ते सन्धाय वदति।&lt;br&gt;&#xA;पञ्ञत्तिवारवण्णना निट्ठिता।&lt;/p&gt;</description>
    </item>
    <item>
      <title>४१ समुट्ठानसीसवण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/41_samuTThAnasIsavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/41_samuTThAnasIsavaNNanA/</guid>
      <description>&lt;p&gt;समुट्ठानसीसवण्णना&lt;br&gt;&#xA;२५७. पाळियं निब्बानञ्चेव पञ्ञत्तीति एत्थ यस्मा सङ्खतधम्मे उपादाय पञ्ञत्ता सम्मुतिसच्चभूता पुग्गलादिपञ्ञत्ति परमत्थतो अविज्जमानत्ता उप्पत्तिविनासयुत्तवत्थुधम्मनियतेन अनिच्चदुक्खलक्खणद्वयेन युत्ताति वत्तुं अयुत्ता, कारकवेदकादिरूपेन पन परिकप्पितेन अत्तसभावेन विरहितत्ता ‘‘अनत्ता’’ति वत्तुं युत्ता। तस्मा अयं पञ्ञत्तिपि असङ्खतत्तसामञ्ञतो वत्थुभूतेन निब्बानेन सह ‘‘अनत्ता इति निच्छया’’ति वुत्ता। अविज्जमानापि हि सम्मुति केनचि पच्चयेन अकतत्ता असङ्खता एवाति।&lt;br&gt;&#xA;करुणासीतलत्तं, पञ्ञापभासितत्तञ्च भगवतो दस्सेतुं ‘‘बुद्धचन्दे, बुद्धादिच्चे’’ति एतं उभयं वुत्तम्। हायति एतेनाति हानि, दुक्खस्स हानि दुक्खहानि, सब्बदुक्खापनूदनकारणन्ति अत्थो। पिटके तीणि देसयीति यस्मा अञ्ञेपि महावीरा सम्मासम्बुद्धा सद्धम्मं देसयन्ति, तस्मा अङ्गीरसो पिटकानि तीणि देसयीति योजना। महागुणन्ति महानिसंसम्। एवं नीयति सद्धम्मोति यदि विनयपरियत्ति अपरिहीना तिट्ठति, एवं सति पटिपत्तिपटिवेधसद्धम्मोपि नीयति पवत्तीयति, न परिहायतीति अत्थो।&lt;br&gt;&#xA;विनयपरियत्ति पन कथं तिट्ठतीति आह ‘‘उभतो चा’’तिआदि। परिवारेन गन्थिता तिट्ठतीति योजेतब्बम्। तस्सेव परिवारस्साति तस्मिं एव परिवारे। समुट्ठानं नियतो कतन्ति एकच्चं समुट्ठानेन नियतं कतम्। तस्मिं परिवारे किञ्चि सिक्खापदं नियतसमुट्ठानं अञ्ञेहि असाधारणं, तं पकासितन्ति अत्थो।&lt;br&gt;&#xA;सम्भेदं निदानञ्चञ्ञन्ति सम्भेदो सिक्खापदानं अञ्ञमञ्ञसमुट्ठानेन संकिण्णता, निदानञ्च पञ्ञत्तिट्ठानं, अञ्ञं पुग्गलादिवत्थादि च। सुत्ते दिस्सन्ति उपरीति हेट्ठा वुत्ते, उपरि वक्खमाने च परिवारसुत्ते एव दिस्सन्ति। यस्मा च एवं, तस्मा सकलसासनाधारस्स विनयस्स ठितिहेतुभूतं परिवारं सिक्खेति, एवमेत्थ योजना दट्ठब्बा।&lt;br&gt;&#xA;सम्भिन्नसमुट्ठानानीति अञ्ञेहि साधारणसमुट्ठानानि। आदिम्हि ताव पुरिमनयेति सब्बपठमे पञ्ञत्तिवारे आगतनयं सन्धाय वदति, तत्थ पन पञ्ञत्तिवारे ‘‘पठमं पाराजिकं कत्थ पञ्ञत्तन्ति, वेसालियं पञ्ञत्त’’न्तिआदिना (परि॰ १) निदानम्पि दिस्सति एव। परतोति आगतभावं पन सन्धाय परतो आगते सुत्ते दिस्सतीति वेदितब्बन्ति वुत्तम्। तस्साति उभतोविभङ्गपरियापन्नस्स सिक्खापदस्स।&lt;br&gt;&#xA;२५८. अनियता पठमिकाति आपत्तिं अपेक्खित्वाव इत्थिलिङ्गं कतं, पठमानियतं सिक्खापदन्ति अत्थो। पाळियं नानुबन्धे पवत्तिनिन्ति वुट्ठापितं पवत्तिनिं अननुबन्धनसिक्खापदम्।&lt;br&gt;&#xA;२६०. एळकलोमसिक्खापदवत्थुस्मिं ‘‘भिक्खुनियो एळकलोमानि धोवन्तियो रजन्तियो विजटेन्तियो रिञ्चन्ति उद्देसं परिपुच्छ’’न्ति (पारा॰ ५७६) आगतत्ता इमं रिञ्चन्ति-पदं गहेत्वा सिक्खापदं उपलक्खितन्ति दस्सेन्तो ‘‘विभङ्गे ‘रिञ्चन्ति उद्देस’न्ति आगतं एळकलोमधोवापनसिक्खापद’’न्ति आह।&lt;br&gt;&#xA;वस्सिकसाटिकसिक्खापदन्ति असमये वस्सिकसाटिकपरियेसनसिक्खापदं (पारा॰ ६२६ आदयो)। रतनसिक्खापदन्ति रतनं वा रतनसम्मतं वा पटिसामनसिक्खापदं (पाचि॰ ५०२ आदयो)।&lt;br&gt;&#xA;२६५. पाळियं बुद्धञाणेनाति पटिविद्धसब्बञ्ञुतञ्ञाणेन।&lt;br&gt;&#xA;२६७. ‘‘न देसेन्ति तथागता’’ति एतेन छत्तपाणिस्स धम्मदेसनापटिक्खेपं दस्सेति।&lt;br&gt;&#xA;२६९. अकतन्ति अञ्ञेहि अमिस्सीकतं, नियतसमुट्ठानन्ति अत्थो। अकतन्ति वा पुब्बे अनागतं, अभिनवन्ति अत्थो।&lt;br&gt;&#xA;२७०. समुट्ठानञ्हि सङ्खेपन्ति एत्थ सङ्खिपन्ति सङ्गय्हन्ति सदिससमुट्ठानानि एत्थाति सङ्खेपो, समुट्ठानसीसम्। नेति विनेति कायवचीदुच्चरितन्ति नेत्ति, विनयपाळि, सा एव धम्मोति नेत्तिधम्मोति आह ‘‘विनयपाळिधम्मस्सा’’ति।&lt;br&gt;&#xA;समुट्ठानसीसवण्णना निट्ठिता।&lt;/p&gt;</description>
    </item>
    <item>
      <title>४२ अन्तरपेय्यालम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/42_antarapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/42_antarapeyyAlam/</guid>
      <description>&lt;p&gt;अन्तरपेय्यालम्&lt;/p&gt;&#xA;&lt;h2 id=&#34;कतपचछवरवणणन&#34;&gt;कतिपुच्छावारवण्णना&lt;/h2&gt;&#xA;&lt;p&gt;२७१. कति आपत्तियोति पाराजिकादीसु पञ्चसु आपत्तीसु मेथुनादिन्नादानादिअन्तोगधभेदं अपेक्खित्वा जातिवसेन एकत्तं आरोपेत्वा पुच्छा कता। कति आपत्तिक्खन्धाति अन्तोगधभेदं अपेक्खित्वा पच्चेकं रासट्ठेनाति एत्तकमेवेत्थ भेदो। विनीतानियेव विनीतवत्थूनीति आपत्तितो विरमणानि एव अविप्पटिसारपामोज्जादिधम्मानं कारणत्ता वत्थूनीति विनीतवत्थूनि, तानि एत्थ अत्थतो विरतिआदिअनवज्जधम्मा एव। वेरं मणतीति वेरहेतुत्ता ‘‘वेर’’न्ति लद्धनामं रागादिअकुसलपक्खं विनासेति।&lt;br&gt;&#xA;धम्मस्सवनग्गं भिन्दित्वा गच्छतीति बहूसु एकतो निसीदित्वा धम्मं सुणन्तेसु तं धम्मस्सवनसमागमं कोपेत्वा उट्ठाय गच्छति। अनादरोवाति तुस्सितब्बट्ठाने तुट्ठिं, संविजितब्बट्ठाने संवेगञ्च अपवेदेन्तो एव। कायपागब्भियन्ति उन्नतिवसेन पवत्तनकायानाचारम्।&lt;br&gt;&#xA;२७४. मेत्ताय सम्भूतं मेत्तं, कायकम्मम्। उभयेहिपीति नवकेहि, थेरेहि च। पियं करोतीति तं पुग्गलं पेमट्ठानं करोति, केसन्ति आह ‘‘सब्रह्मचारीन’’न्ति।&lt;br&gt;&#xA;पुग्गलं पटिविभजित्वा भुञ्जतीति पकतेन सम्बन्धो। तमेव पुग्गलपटिविभागं दस्सेतुं ‘‘असुकस्सा’’तिआदि वुत्तम्।&lt;br&gt;&#xA;भुजिस्सभावकरणतोति तण्हादासब्यतो मोचेत्वा समथविपस्सनासु सेरिविहारिताकरणतोति अत्थो। निय्यातीति पवत्तति। सम्मादुक्खक्खयाय संवत्ततीति अत्थो।&lt;br&gt;&#xA;कतिपुच्छावारवण्णना निट्ठिता।&lt;/p&gt;</description>
    </item>
    <item>
      <title>४३ समथभेदम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/43_samathabhedam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/43_samathabhedam/</guid>
      <description>&lt;p&gt;समथभेदम्&lt;/p&gt;&#xA;&lt;h2 id=&#34;अधकरणपरययवरवणणन&#34;&gt;अधिकरणपरियायवारवण्णना&lt;/h2&gt;&#xA;&lt;p&gt;२९३. छट्ठे परियायवारे अलोभो पुब्बङ्गमोतिआदि सासनट्ठितिया अविपरीततो धम्मवादिस्स विवादं सन्धाय वुत्तम्। अट्ठारस भेदकरवत्थूनि ठानानीति धम्मादीसु अधम्मोतिआदिना गहेत्वा दीपनानि इधेव भेदकरवत्थूनि, तानि एव कायकलहादिविवादस्स कारणत्ता ठानानि, ओकासत्ता वत्थूनि, आधारत्ता भूमियोति च वुत्तानि। अब्याकतहेतूति असेक्खानं विवादं सन्धाय वुत्तम्। द्वादस मूलानीति कोधो उपनाहो, मक्खो पलासो, इस्सा मच्छरियं, माया साठेय्यं, पापिच्छता महिच्छता, सन्दिट्ठिपरामासिता आधानग्गाहीदुप्पटिनिस्सज्जितानीति इमेसं छन्नं युगळानं वसेन छ धम्मा चेव लोभादयो छ हेतू चाति द्वादस धम्मा विवादाधिकरणस्स मूलानि।&lt;br&gt;&#xA;२९४. चुद्दस मूलानीति तानेव द्वादस कायवाचाहि सद्धिं चुद्दस अनुवादाधिकरणस्स मूलानि।&lt;br&gt;&#xA;२९५. पथवीखणनादीसु पण्णत्तिवज्जेसु कुसलाब्याकतचित्तमूलिका आपत्ति होतीति दस्सेतुं ‘‘अलोभो पुब्बङ्गमो’’तिआदि वुत्तम्। सत्त आपत्तिक्खन्धा ठानानीतिआदि सत्तन्नं आपत्तिक्खन्धानं पटिच्छादनपच्चया आपत्तिसम्भवतो वुत्तम्। ‘‘आपत्ताधिकरणपच्चया चतस्सो आपत्तियो आपज्जती’’ति (परि॰ २९०) हि वुत्तम्। ‘‘छ हेतू’’ति इदं कुसलानं आपत्तिहेतुवोहारस्स अयुत्तताय वुत्तं, न पन कुसलहेतूनं अभावतो। ‘‘अलोभो पुब्बङ्गमो’’ति हि आदि वुत्तम्। आपत्तिहेतवो एव हि पुब्बङ्गमनामेन वुत्ता।&lt;br&gt;&#xA;२९६. चत्तारि कम्मानि ठानानीतिआदीसु अपलोकनवाचा, ञत्तिआदिवाचायो च कम्मानीति वुत्तम्। ता एव हि एकसीमायं सामग्गिमुपगतानं कम्मप्पत्तानं अनुमतिया सावनकिरियानिप्फत्तिसङ्खातस्स सङ्घगणकिच्चसभावस्स किच्चाधिकरणस्स अधिट्ठानाभावेन ‘‘ठानवत्थुभूमियो’’ति वुच्चन्ति। एकं मूलं सङ्घोति येभुय्यवसेन वुत्तम्। गणञत्तिअपलोकनानञ्हि गणोपि मूलन्ति। ञत्तितो वाति ञत्तिञत्तिदुतियञत्तिचतुत्थकम्मवाचानं ञत्तिरूपत्ता, ञत्तिपुब्बकत्ता च वुत्तम्। कम्मञत्तिकम्मवाचाञत्तिवसेन हि दुविधासु ञत्तीसु अनुस्सावनापि कम्ममूलकन्त्वेव सङ्गय्हन्ति। ञत्तिविभागो चायं उपरि आवि भविस्सति।&lt;br&gt;&#xA;‘‘इमे सत्त समथा…पे॰… परियायेना’’ति इदं पुच्छावचनम्। ‘‘सिया’’ति इदं विसज्जनम्। ‘‘कथञ्च सिया’’ति इदं पुन पुच्छा। विवादाधिकरणस्स द्वे समथातिआदि पुन विसज्जनम्। तत्थ ‘‘वत्थुवसेना’’ति इदं ‘‘सत्त समथा दस समथा होन्ती’’ति इमस्स कारणवचनम्। ‘‘परियायेना’’ति इदं ‘‘दस समथा सत्त समथा होन्ती’’ति इमस्स कारणवचनम्। चतुब्बिधाधिकरणसङ्खातवत्थुवसेन च देसनाक्कमसङ्खातपरियायवसेन चाति अत्थो।&lt;br&gt;&#xA;अधिकरणपरियायवारवण्णना निट्ठिता।&lt;/p&gt;</description>
    </item>
    <item>
      <title>४४ खन्धकपुच्छावारो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/44_khandhakapuchChAvAro/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/44_khandhakapuchChAvAro/</guid>
      <description>&lt;p&gt;खन्धकपुच्छावारो&lt;/p&gt;&#xA;&lt;h2 id=&#34;पचछवससजजनवणणन&#34;&gt;पुच्छाविस्सज्जनावण्णना&lt;/h2&gt;&#xA;&lt;p&gt;३२०. उपसम्पदक्खन्धकन्ति पब्बज्जाखन्धकं (महाव॰ ८४)। सह निद्देसेनाति सनिद्देसम्। ‘‘सन्निद्देस’’न्ति वा पाठो, सो एवत्थो। निदानेन च निद्देसेन च सद्धिन्ति एत्थ पञ्ञत्तिट्ठानपुग्गलादिप्पकासकं निदानवचनं निदानं नाम, तन्निदानं पटिच्च निद्दिट्ठसिक्खापदानि निद्देसो नाम, तेहि अवयवभूतेहि सहितं तंसमुदायभूतं खन्धकं पुच्छामीति अत्थो। उत्तमानि पदानीति आपत्तिपञ्ञापकानि वचनानि अधिप्पेतानि। तेसं…पे॰… कति आपत्तियो होन्तीति तेहि वचनेहि पञ्ञत्ता कति आपत्तिक्खन्धा होन्तीति अत्थो। ननु आपत्तियो नाम पुग्गलानञ्ञेव होन्ति, न पदानं, कस्मा पन ‘‘समुक्कट्ठपदानं कति आपत्तियो’’ति सामिवसेन निद्देसो कतोति आह ‘‘येन येन हि पदेना’’तिआदि। पाळियं उपोसथन्तिआदि उपोसथक्खन्धकादीनञ्ञेव (महाव॰ १३२ आदयो) गहणम्।&lt;br&gt;&#xA;पुच्छाविस्सज्जनावण्णना निट्ठिता।&lt;/p&gt;</description>
    </item>
    <item>
      <title>४५ एकुत्तरिकनयम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/45_ekuttarikanayam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/45_ekuttarikanayam/</guid>
      <description>&lt;p&gt;एकुत्तरिकनयम्&lt;/p&gt;&#xA;&lt;h2 id=&#34;एककवरवणणन&#34;&gt;एककवारवण्णना&lt;/h2&gt;&#xA;&lt;p&gt;३२१. एकुत्तरिकनये पन अजानन्तेन वीतिक्कन्ताति पण्णत्तिं वा वत्थुं वा अजानन्तेन वीतिक्कन्ता पथवीखणनसहसेय्यादिका, सापि पच्छा आपन्नभावं ञत्वा पटिकम्मं अकरोन्तस्स अन्तरायिकाव होति।&lt;br&gt;&#xA;पारिवासिकादीहि पच्छा आपन्नाति वत्तभेदेसु दुक्कटानि सन्धाय वुत्तम्। तस्मिं खणे आपज्जितब्बअन्तरापत्तियो सन्धायाति केचि वदन्ति, तस्स पुब्बापत्तीनंअन्तरापत्ति-पदेनेव वक्खमानत्ता पुरिममेव युत्ततरम्। मूलविसुद्धिया अन्तरापत्तीति मूलायपटिकस्सनादीनि अकत्वा सब्बपठमं दिन्नपरिवासमानत्तविसुद्धिया चरणकाले आपन्नअन्तरापत्तिसङ्खातसङ्घादिसेसो। अग्घविसुद्धियाति अन्तरापत्तिं आपन्नस्स मूलाय पटिकस्सित्वा ओधानसमोधानवसेन ओधुनित्वा पुरिमापत्तिया समोधाय तदग्घवसेन पुन दिन्नपरिवासादिसुद्धिया चरणकाले पुन आपन्ना अन्तरापत्ति।&lt;br&gt;&#xA;सउस्साहेनेवाति पुनपि तं आपत्तिं आपज्जितुकामताचित्तेन, एवं देसितापि आपत्ति न वुट्ठातीति अधिप्पायो। धुरनिक्खेपं अकत्वा आपज्जने सिखाप्पत्तदोसं दस्सेन्तो आह ‘‘अट्ठमे वत्थुस्मिं भिक्खुनिया पाराजिकमेवा’’ति। न केवलञ्च भिक्खुनिया एव, भिक्खूनम्पि धुरनिक्खेपं अकत्वा थोकं थोकं सप्पिआदिकं थेय्याय गण्हन्तानं पादग्घनके पुण्णे पाराजिकमेव। केचि पन ‘‘अट्ठमे वत्थुस्मिं भिक्खुनिया पाराजिकमेव होतीति वुत्तत्ता अट्ठवत्थुकमेवेतं सन्धाय वुत्त’’न्ति वदन्ति।&lt;br&gt;&#xA;धम्मिकस्स पटिस्सवस्साति ‘‘इध वस्सं वसिस्सामी’’तिआदिना गिहीनं सम्मुखा कतस्स धम्मिकस्स पटिस्सवस्स, अधम्मिकस्स पन ‘‘असुकं पहरिस्सामी’’तिआदिकस्स पटिस्सवस्स असच्चापनेन आपत्ति नत्थि।&lt;br&gt;&#xA;तथा चोदितोति अधम्मेन चोदितो, सयं सच्चे, अकुप्पे च अट्ठत्वा पटिच्छादेन्तोपि अधम्मचुदितको एव। पञ्चानन्तरियनियतमिच्छादिट्ठियेव मिच्छत्तनियता नाम। चत्तारो मग्गा सम्मत्तनियता नाम।&lt;br&gt;&#xA;एककवारवण्णना निट्ठिता।&lt;/p&gt;</description>
    </item>
    <item>
      <title>४६ उपोसथादिपुच्छाविस्सज्जनावण्णना</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/46_uposathAdipuchChAvissajjanAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/46_uposathAdipuchChAvissajjanAvaNNanA/</guid>
      <description>&lt;p&gt;उपोसथादिपुच्छाविस्सज्जनावण्णना&lt;br&gt;&#xA;३३२. उपोसथादिपुच्छासु पवारणगाथाति दिट्ठादीहि तीहि ठानेहि पवारणावाचा एव। एवं वुत्तानं पन छन्दोविचितिलक्खणेन वुत्तजातिभेदा गाथा।&lt;br&gt;&#xA;छक्कवारादिवण्णना निट्ठिता।&lt;br&gt;&#xA;महावग्गवण्णनानयो निट्ठितो।&lt;br&gt;&#xA;पञ्ञत्तिवग्गो&lt;/p&gt;</description>
    </item>
    <item>
      <title>४७ पठमगाथासङ्गणिकम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/47_paThamagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/47_paThamagAthAsangaNikam/</guid>
      <description>&lt;p&gt;पठमगाथासङ्गणिकम्&lt;/p&gt;&#xA;&lt;h2 id=&#34;सततनगरस-पञञततसकखपदवणणन&#34;&gt;सत्तनगरेसु पञ्ञत्तसिक्खापदवण्णना&lt;/h2&gt;&#xA;&lt;p&gt;३३५. अड्ढुड्ढसतानीति पञ्ञासाधिकानि तीणि सतानि। विग्गहपदेन मनुस्सविग्गहं वुत्तम्।&lt;br&gt;&#xA;अतिरेकन्ति पठमकथिनम्। काळकन्ति सुद्धकाळकम्। भूतन्ति भूतारोचनम्। भिक्खुनीसु च अक्कोसोति ‘‘या पन भिक्खुनी भिक्खुं अक्कोसेय्या’’ति (पाचि॰ १०२९) वुत्तं सिक्खापदम्।&lt;br&gt;&#xA;द्वेपि च भेदाति द्वे सङ्घभेदसिक्खापदानि। अन्तरवासकनामेन अञ्ञातिकाय भिक्खुनिया हत्थतो चीवरपटिग्गहणं वुत्तम्। सुत्तन्ति सुत्तं विञ्ञापेत्वा वायापनम्। विकालेति विकालभोजनम्। चारित्तन्ति पुरेभत्तं पच्छाभत्तं चारित्तम्। नहानन्ति ओरेनद्धमासनहानम्।&lt;br&gt;&#xA;चीवरं दत्वाति समग्गेन सङ्घेन चीवरं दत्वा खिय्यनम्। गिरग्गन्ति नच्चगीतम्। चरियाति अन्तोवस्सं चारिकचरणम्। तत्थेवाति वस्संवुत्थाय चारिकं अपक्कमित्वा तत्थेव निवासनं पटिच्च पञ्ञत्तसिक्खापदम्। छन्ददानेनाति पारिवासिकेन छन्ददानेन।&lt;br&gt;&#xA;पाराजिकानि चत्तारीति भिक्खुनीनं असाधारणानि। सोळसाति आदितो पञ्च सिक्खापदानि, कुलदूसनञ्चाति छ, भिक्खुनीनं असाधारणानि दस निस्सग्गियानि।&lt;br&gt;&#xA;चतुत्तिंसाति पठमकथिनसुद्धकाळकचीवरपटिग्गहणरूपियचीवरवायापनकोसेय्यमिस्सकएळकलोमधोवापनदुतियपत्तवज्जितानि भिक्खुविभङ्गे द्वावीसति, भिक्खुनीनं असाधारणानि द्वादस चाति चतुत्तिंस। छपञ्ञाससतन्ति वेसालियादीसु पञ्ञत्तानि द्वत्तिंससिक्खापदानि ठपेत्वा सेसा छपञ्ञाससतम्।&lt;br&gt;&#xA;दस गारय्हाति वोसासअप्पटिसं विदितसिक्खापदद्वयञ्च ठपेत्वा सेसानि दस पाटिदेसनीयानि। द्वे सत्तति सेखियानि सुरुसुरुकारकसामिसेनहत्थेनपानीयथालकपटिग्गहणससित्थकपत्तधोवनानि तीणि ठपेत्वा सेसानि सेखियानि।&lt;br&gt;&#xA;सेय्याति अनुपसम्पन्नेन सहसेय्यसिक्खापदम्। खणनेति पथवीखणनम्। गच्छ देवतेति भूतगामसिक्खापदं वुत्तम्। सप्पाणकं सिञ्चन्ति सप्पाणोदकसिञ्चनम्। महाविहारोति महल्लकविहारो।&lt;br&gt;&#xA;अञ्ञन्ति अञ्ञवादकम्। द्वारन्ति याव द्वारकोसा अग्गळट्ठपनम्। सहधम्मोति सहधम्मिकं वुच्चमानो। पयोपानन्ति सुरुसुरुकारकसिक्खापदम्।&lt;br&gt;&#xA;एळकलोमोति एळकलोमधोवापनम्। पत्तो चाति दुतियपत्तो। ओवादोति भिक्खुनुपस्सयं उपसङ्कमित्वा ओवादो। भेसज्जन्ति चतुमासपच्चयपवारणासिक्खापदम्। आरञ्ञिकोति चतुत्थपाटिदेसनीयम्। ओवादोति ओवादाय वा संवासाय वा अगमनम्।&lt;br&gt;&#xA;३३७. ‘‘ये च यावततियका’’ति पञ्हस्स ‘‘इमे खो यावततियका’’ति विस्सज्जनं वत्वा तदनन्तरं ‘‘साधारणं असाधारण’’न्तिआदिपञ्हानं विस्सज्जने वत्तब्बे यस्मा तं अवत्वा ‘‘कति छेदनकानी’’तिआदिके अट्ठ पञ्हे अन्तरा विस्सज्जेत्वा तेसं अनन्तरा ‘‘वीसं द्वे सतानि भिक्खूनं…पे॰… छचत्तारीसा भिक्खूनं, भिक्खुनीहि असाधारणा’’तिआदिना उक्कमेनेव साधारणादिपञ्हा विस्सज्जिता, तस्मा तं उक्कमविस्सज्जनकारणं दस्सेतुं ‘‘यस्मा पन ये च यावततियकाति अयं पञ्हो’’तिआदिमाह।&lt;br&gt;&#xA;३३८. धोवनञ्च पटिग्गहोतिआदिगाथा अट्ठकथाचरियानं गाथाव। छब्बस्सानि निसीदनन्ति द्वे सिक्खापदानि। द्वे लोमाति तियोजनातिक्कमधोवापनवसेन द्वे एळकलोमसिक्खापदानि। वस्सिका आरञ्ञकेन चाति वस्सिकसाटिका परियेसनअरञ्ञकेसु सेनासनेसु विहरणसिक्खापदेन सह।&lt;br&gt;&#xA;पणीतन्ति पणीतभोजनविञ्ञापनम्। ऊनन्ति ऊनवीसतिवस्सूपसम्पादनम्। मातुगामेन सद्धिन्ति संविधाय गमनं वुत्तम्। या सिक्खाति यं सिक्खापदम्। निसीदने च या सिक्खाति पमाणातिक्कन्तनिसीदनकारापने यं सिक्खापदम्। तथा वस्सिका या च साटिकाति एत्थापि।&lt;br&gt;&#xA;पाळियं सतं सत्तति छच्चेविमे होन्ति उभिन्नं असाधारणाति भिक्खूनं भिक्खुनीहि असाधारणा छचत्तारीस, भिक्खुनीनं भिक्खूहि असाधारणा तिंसाधिकं सतञ्चाति एवं उभिन्नं असाधारणा च छसत्ततिअधिकं सतं सिक्खापदानीति अत्थो। सतं सत्तति चत्तारीति उभिन्नं साधारणसिक्खानं गणना चतुसत्ततिअधिकं सतं सिक्खापदानीति अत्थो।&lt;br&gt;&#xA;विभत्तियोति आपत्तिक्खन्धा चेव उपोसथपवारणादयो च अधिप्पेता। ते हि पाराजिकादिभेदेन, भिक्खुउपोसथादिभेदेन च विभजीयन्ति। तेनाह ‘‘विभत्तियो’’तिआदि। तेसन्ति अट्ठन्नं पाराजिकादीनम्। द्वीहीतिआदि विवादाधिकरणादीनं समथेहि वूपसमदस्सनम्।&lt;br&gt;&#xA;सत्तनगरेसु पञ्ञत्तसिक्खापदवण्णना निट्ठिता।&lt;/p&gt;</description>
    </item>
    <item>
      <title>४८ अधिकरणभेदम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/48_adhikaraNabhedam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/48_adhikaraNabhedam/</guid>
      <description>&lt;p&gt;अधिकरणभेदम्&lt;/p&gt;&#xA;&lt;h2 id=&#34;उककटनभददकथवणणन&#34;&gt;उक्कोटनभेदादिकथावण्णना&lt;/h2&gt;&#xA;&lt;p&gt;३४१. ‘‘अलं आवुसो’’ति अत्तपच्चत्थिके सञ्ञापेत्वाति पत्तचीवरादिअत्थाय अलं भण्डनादिकरणन्ति विवादादीसु दोसदस्सनमत्तेन सञ्ञापेत्वा अञ्ञमञ्ञं खमापेत्वा वूपसमेन्ति, न पन अञ्ञमञ्ञं आपत्तानापत्तिदस्सनवसेनाति अधिप्पायो। तेनाह ‘‘पाळिमुत्तकविनिच्छयेनेवा’’ति।&lt;br&gt;&#xA;विसमानि कायकम्मादीनि निस्सितो भिक्खु विसमनिस्सितो नाम, मिच्छादिट्ठिनिस्सितो गहननिस्सितो, बलवन्ते पुरिसे निस्सितो बलवनिस्सितो नामाति दस्सेन्तो ‘‘एको विसमानी’’तिआदिमाह।&lt;br&gt;&#xA;उक्कोटनभेदादिकथावण्णना निट्ठिता।&lt;/p&gt;&#xA;&lt;h2 id=&#34;अधकरणनदनदवणणन&#34;&gt;अधिकरणनिदानादिवण्णना&lt;/h2&gt;&#xA;&lt;p&gt;३४२. आपत्तिं निस्साय उप्पज्जनकआपत्तिवसेनाति परेसं, अत्तनो च आपत्तिं पटिच्छादेन्तानं वज्जपटिच्छादीनं पाराजिकादिआपत्तिमेव सन्धाय वुत्तं, न सब्बापत्तियो। किच्चं निस्साय उप्पज्जनककिच्चानन्ति उक्खेपनीयादिकम्मं निस्साय उप्पज्जनकानं तदनुवत्तिकाय भिक्खुनिया यावततियानुस्सावनानं किच्चानं वसेन, न सब्बेसं किच्चानं वसेनाति।&lt;br&gt;&#xA;३४४. पाळियं ‘‘कतिहि अधिकरणेही’’ति पुच्छाय ‘‘एकेन अधिकरणेन किच्चाधिकरणेना’’ति वुत्तम्। ‘‘कतिसु ठानेसू’’ति पुच्छाय ‘‘तीसु ठानेसु सङ्घमज्झे, गणमज्झे, पुग्गलस्स सन्तिके’’ति वुत्तम्। ‘‘कतिहि समथेही’’ति पुच्छाय ‘‘तीहि समथेही’’ति वुत्तम्। तीहिपि एतेहि एको वूपसमनप्पकारोव पुच्छितो, विस्सज्जितो चाति वेदितब्बो।&lt;br&gt;&#xA;३४८. विवादाधिकरणं होति अनुवादाधिकरणन्तिआदीसु विवादाधिकरणमेव अनुवादाधिकरणादिपि होतीति पुच्छाय विवादाधिकरणं विवादाधिकरणमेव होति, अनुवादादयो न होतीति विस्सज्जनम्।&lt;br&gt;&#xA;अधिकरणनिदानादिवण्णना निट्ठिता।&lt;/p&gt;</description>
    </item>
    <item>
      <title>४९ चोदनाकण्डम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/49_chodanAkaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/49_chodanAkaNDam/</guid>
      <description>&lt;p&gt;चोदनाकण्डम्&lt;/p&gt;&#xA;&lt;h2 id=&#34;अनवजजककचचवणणन&#34;&gt;अनुविज्जककिच्चवण्णना&lt;/h2&gt;&#xA;&lt;p&gt;३६०. पाळियं यं खो त्वन्तिआदीसु त्वं, आवुसो, यं इमं भिक्खुं चोदेसि, तं किम्हि दोसे चोदेसि, कतराय विपत्तिया चोदेसीति अत्थो। एवं सब्बत्थ।&lt;br&gt;&#xA;३६१. असुद्धपरिसङ्कितोति असुद्धाय अट्ठाने उप्पन्नाय परिसङ्काय परिसङ्कितो। तेनाह ‘‘अमूलकपरिसङ्कितो’’ति।&lt;br&gt;&#xA;३६४. पाळियं उपोसथो सामग्गत्थायाति विसुद्धानं भिक्खूनं अञ्ञोञ्ञनिरपेक्खो अहुत्वा उपोसथो उपोसथट्ठानं सन्निपतित्वा ‘‘पारिसुद्धिं आयस्मन्तो आरोचेथ, परिसुद्धेत्थायस्मन्तो, परिसुद्धो अहं आवुसो’’तिआदिना अञ्ञमञ्ञं परिसुद्धिवीमंसनारोचनवसेन अयुत्ते विवज्जेत्वा युत्तेहेव कायचित्तसामग्गीकरणत्थाय।&lt;br&gt;&#xA;विसुद्धाय पवारणाति दिट्ठसुतादीहि अञ्ञमञ्ञं कथापेत्वा विसुद्धिसम्पादनत्थायाति अत्थो। उभो एतेति आमिसपुग्गलनिस्सयने एते उभो।&lt;br&gt;&#xA;अनुविज्जककिच्चवण्णना निट्ठिता।&lt;/p&gt;</description>
    </item>
    <item>
      <title>५० चूळसङ्गामम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/50_chULasangAmam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/50_chULasangAmam/</guid>
      <description>&lt;p&gt;चूळसङ्गामम्&lt;/p&gt;&#xA;&lt;h2 id=&#34;अनवजजकसस-पटपततवणणन&#34;&gt;अनुविज्जकस्स पटिपत्तिवण्णना&lt;/h2&gt;&#xA;&lt;p&gt;३६५. तत्र हीति तस्मिं सन्निपाते। अत्तपच्चत्थिकाति लज्जिपेसलस्स चोदकपापगरहीपुग्गलस्स अनत्थकामा वेरीपुग्गला। सासनपच्चत्थिकाति अत्तनो अनाचारानुगुणं बुद्धवचनं पकासेन्तो तण्हागतिका, दिट्ठिगतिका च। अज्झोगाहेत्वाति अलज्जिअभिभवनवसेन सङ्घमज्झं पविसित्वा। सो सङ्गामावचरोति सो चोदको सङ्गामावचरो नाम। दिट्ठसुतमुतम्पि राजकथादिकन्ति दिट्ठसुतवसेनेव राजचोरादिकथं, मुतवसेनपि अन्नादिकथञ्च अकथेन्तेनाति योजेतब्बम्। कप्पियाकप्पियनिस्सिता वातिआदीसु रूपारूपपटिच्छेदपदेन सकलअभिधम्मत्थपिटकत्तं दस्सेति। समथाचारादीहि पटिसंयुत्तन्ति सकलसुत्तन्तपिटकत्तम्। तत्थ समथाचारो नाम समथभावनाक्कमो। तथा विपस्सनाचारो। ठाननिसज्जवत्तादिनिस्सिताति सङ्घमज्झादीसु गरुचित्तीकारं पच्चुपट्ठपेत्वा ठानादिक्कमनिस्सिता चेव चुद्दसमहावत्तादिवत्तनिस्सिता च, आदि-सद्देन अप्पिच्छतादिनिस्सिता चाति अत्थो। पञ्हे उप्पन्नेति केनचि उप्पन्ने पञ्हे पुच्छिते। इदञ्च उपलक्खणमत्तं, यं किञ्चि उपट्ठितं धम्मं भासस्सूति अधिप्पायो।&lt;br&gt;&#xA;कुलपदेसो नाम खत्तियादिजातियम्पि कासिकराजकुलादिकुलविसेसो। एतमेवाह ‘‘कुलपदेसो खत्तियकुलादिवसेनेव वेदितब्बो’’ति। सन्निपातमण्डलेति अत्तनो अनुविज्जमानप्पकारं सङ्घस्स ञापनत्थं उट्ठाय सङ्घसन्निपातमज्झे इतो चितो च परेसं मुखं ओलोकेन्तेन न चरितब्बम्। यथानिसिन्नेनेव धम्मविनयानुगुणं विनिच्छयं यथा सब्बे सुणन्ति, तथा वत्तब्बन्ति अत्थो।&lt;br&gt;&#xA;पाळियं अचण्डिकतेनाति अकतचण्डभावेन, अफरुसेनाति अत्थो। ‘‘हितानुकम्पिना’’ति एतेन मेत्तापुब्बभागो वुत्तो। ‘‘कारुणिकेन भवितब्ब’’न्ति इमिना अप्पनाप्पत्तकरुणा वुत्ता। ‘‘हितपरिसक्किना’’ति इमिना करुणापुब्बभागो। तेनाह ‘‘करुणा च करुणापुब्बभागो च उपट्ठापेतब्बोति अयं पदद्वयेपि अधिप्पायो’’ति। लज्जियाति लज्जिनी।&lt;br&gt;&#xA;अनुयोगवत्तं कथापेत्वाति ‘‘कालेन वक्खामी’’तिआदिना (परि॰ ३६२) वुत्तवत्तम्। अनुयुञ्जनाचारक्कमेनेव अनुयुञ्जनं अनुयोगवत्तं नाम, तं कथापेत्वा तेनेव कमेन अनुयुञ्जापेत्वाति अत्थो। उजुमद्दवेनाति एत्थ अज्झाहरितब्बपदं दस्सेति ‘‘उपचरितब्बो’’ति। ‘‘धम्मेसु च पुग्गलेसु चा’’ति इदं ‘‘मज्झत्तेन भवितब्ब’’न्ति पकतेन सम्बन्धितब्बन्ति आह ‘‘धम्मेसु च पुग्गलेसु च…पे॰… मज्झत्तोति वेदितब्बो’’ति। यञ्हि यत्थ कत्थचि कत्तब्बं, तं तत्थ अतिक्कमन्तो मज्झत्तो नाम न होति, धम्मेसु च गारवो कत्तब्बो। पुग्गलेसु पन मेत्ताभावेन पक्खपातगारवो। तस्मा इमं विधिं अनतिक्कन्तोव तेसु मज्झत्तोति वेदितब्बो।&lt;br&gt;&#xA;३६६. संसन्दनत्थन्ति आपत्ति वा अनापत्ति वाति संसये जाते संसन्दित्वा निच्छयकरणत्थं वुत्तन्ति अधिप्पायो। अत्थदस्सनायाति साधेतब्बस्स आपत्तादिउपमेय्यत्थस्स चोदकचुदितके अत्तनो पटिञ्ञाय एव सरूपविभावनत्थम्। अत्थो जानापनत्थायाति एवं विभावितो अत्थो चोदकचुदितकसङ्घानं ञापनत्थाय निज्झापनत्थाय, सम्पटिच्छापनत्थायाति अत्थो। पुग्गलस्स ठपनत्थायाति चोदकचुदितके अत्तनो पटिञ्ञाय एव आपत्तियं, अनापत्तियं वा पतिट्ठापनत्थाय। सारणत्थायाति पमुट्ठसरापनत्थाय। सवचनीयकरणत्थायाति दोसे सारितेपि सम्पटिच्छित्वा पटिकम्मं अकरोन्तस्स सवचनीयकरणत्थाय। ‘‘न ते अपसादेतब्बा’’ति इदं अधिप्पेतत्थदस्सनम्। तत्थ अविसंवादकट्ठाने ठिता एव न अपसादेतब्बा, न इतरेति दट्ठब्बम्।&lt;br&gt;&#xA;अप्पच्चयपरिनिब्बानत्थायाति आयतिं पटिसन्धिया अकारणभूतपरिनिब्बानत्थाय। परिनिब्बानञ्हि नाम खीणासवानं सब्बपच्छिमा चुतिचित्तकम्मजरूपसङ्खाता खन्धा, ते च सब्बाकारतो समुच्छिन्नानुसयताय पुनब्भवाय अनन्तरादिपच्चया न होन्ति अञ्ञेहि च तण्हादिपच्चयेहि विरहितत्ता। तस्मा ‘‘अप्पच्चयपरिनिब्बान’’न्ति वुच्चति। तन्ति विमुत्तिञाणदस्सनम्। तेनेवाह ‘‘तस्मि’’न्ति। विनयमन्तनाति विनयविनिच्छयो। सोतावधानन्ति सोतस्स ओदहनं, सवनन्ति अत्थो। तेनाह ‘‘यं उप्पज्जति ञाण’’न्ति। यथावुत्ताय विनयसंवरादिकारणपरम्पराय विमुत्तिया एव पधानत्ता सा पुन चित्तस्स विमोक्खोति उद्धटोति आह ‘‘अरहत्तफलसङ्खातो विमोक्खो’’ति। अथ वा यो यं किञ्चि धम्मं अनुपादियित्वा परिनिब्बानवसेन चित्तस्स चित्तसन्ततिया, तप्पटिबद्धकम्मजरूपसन्ततिया च विमोक्खो विमुच्चनं अपुनप्पवत्तिवसेन विगमो, एतदत्थाय एतस्स विगमस्सत्थाय एवाति एवं निगमनवसेनपेत्थ अत्थो वेदितब्बो।&lt;br&gt;&#xA;३६७. अनुयोगवत्तगाथासु कुसलेन बुद्धिमताति सम्मासम्बुद्धेन। कतन्ति निब्बत्तितं, पकासितन्ति अत्थो। तेनेवातिआदीसु तेनेव कताकतस्स अजाननेव पुब्बापरं अजाननस्स, अञ्ञस्सपि भिक्खुनो यं कताकतं होति, तम्पि न जानातीति अत्थो। अत्तनो सदिसायाति यथावुत्तेहि दोसेहि युत्तताय अत्तना सदिसाय।&lt;br&gt;&#xA;अनुविज्जकस्स पटिपत्तिवण्णना निट्ठिता।&lt;/p&gt;</description>
    </item>
    <item>
      <title>५१ महासङ्गामम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/51_mahAsangAmam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/51_mahAsangAmam/</guid>
      <description>&lt;p&gt;महासङ्गामम्&lt;/p&gt;&#xA;&lt;h2 id=&#34;वहरनतन-जनतबबदवणणन&#34;&gt;वोहरन्तेन जानितब्बादिवण्णना&lt;/h2&gt;&#xA;&lt;p&gt;३६८-३७४. महासङ्गामे पाळियं सङ्गामावचरेनाति अनुविज्जकं सन्धाय वुत्तम्। वत्थूति मेथुनादिवीतिक्कमो। निदानन्ति वेसालिआदिपञ्ञत्तिट्ठानम्। पुग्गलो अकारको जानितब्बोति एत्थ सङ्घे वा गणे वा परिणायकभूतो पुग्गलोति दट्ठब्बम्।&lt;br&gt;&#xA;३७५. विस्सट्ठिसिक्खापदन्ति नीलादिदसन्नं सुक्कानं मोचनवसेन वुत्तं सुक्कविस्सट्ठिसिक्खापदम्। तञ्हि तेलादिमन्दवण्णानं नीलादिपचुरवण्णानं वसेन ‘‘वण्णावण्णा’’ति वुत्तम्। पचुरत्थे हि इध अवण्णोति अ-कारो।&lt;br&gt;&#xA;३७९. याव अकनिट्ठब्रह्मानो द्विधा होन्तीति एत्थ अविहादिसुद्धावासिका अञ्ञभूमीसु अरिया धम्मवादीपक्खं एव भजन्ति, इतरे दुविधम्पीति दट्ठब्बम्।&lt;br&gt;&#xA;वोहरन्तेन जानितब्बादिवण्णना निट्ठिता।&lt;/p&gt;</description>
    </item>
    <item>
      <title>५२ कथिनभेदम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/52_kathinabhedam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/52_kathinabhedam/</guid>
      <description>&lt;p&gt;कथिनभेदम्&lt;/p&gt;&#xA;&lt;h2 id=&#34;कथनअतथतदवणणन&#34;&gt;कथिनअत्थतादिवण्णना&lt;/h2&gt;&#xA;&lt;p&gt;४०४. कथिने अनागतवसेनाति उदकाहरणादिपयोगे उप्पन्ने पच्छा धोवनादिपुब्बकरणस्स उप्पत्तितो तप्पयोगस्स अनागतवसेनेव अनन्तरपच्चयो। पच्चयत्तञ्चस्स कारियभूतस्स यस्मा निप्फादेतब्बतं निस्साय पच्चया पवत्ता, न विना तेन, तस्मा तेन परियायेन वुत्तं, न सभावतो सब्बत्थ। तेनाह ‘‘पयोगस्स ही’’तिआदि। तत्थ पयोगस्स सत्तविधम्पि पुब्बकरणं पच्चयो होतीति सम्बन्धो। कारणमाह ‘‘यस्मा’’तिआदि। पुब्बकरणस्सत्थायाति पुब्बकरणस्स निप्फादनत्थाय। पुरेजातपच्चयेति पुरेजातपच्चयस्स विसये। एसाति पयोगो। धोवनादिधम्मेसु एकम्पि अत्तनो पुरेजातपच्चयभूतं धम्मं न लभति, अत्तनो उप्पत्तितो पुरेजातस्स पुब्बकरणस्स अभावाति अत्थो। लभतीति पच्छाजातपच्चयं पुब्बकरणं लभति, पच्छाजातपच्चयो होतीति अत्थो।&lt;br&gt;&#xA;पाळियं पन्नरस धम्मा सहजातपच्चयेन पच्चयोति एत्थ पुब्बकरणस्साति वा पयोगस्साति वा अञ्ञस्स कस्सचि पच्चयुप्पन्नस्स अपरामट्ठत्ता पन्नरस धम्मा सयं अञ्ञमञ्ञसहजातपच्चयेन पच्चयोति एवमत्थो गहेतब्बो, तेहि सह उप्पज्जनकस्स अञ्ञस्स अभावा। एवं उपरि सब्बत्थ। तेनाह ‘‘सहजातपच्चयं पना’’तिआदि। मातिका च पलिबोधा चाति एत्थ च-सद्देन पञ्चानिसंसानि गहितानीति दट्ठब्बम्। एवं मातिकानञ्च पलिबोधानञ्चाति एत्थापि। तेहिपि अत्थो अनन्तरमेव मातिकादीहि सह जायन्ति। तेनेव ‘‘पन्नरस धम्मा सहजातपच्चयेन पच्चयो’’ति वुत्ता। आसाति चीवरासा। वत्थूति आसाय निमित्तभूतं अनुप्पन्नचीवरम्। ‘‘दस्साम करिस्सामा’’ति हि दायकेहि पटिञ्ञातचीवरं निस्साय अनन्तरं उप्पज्जमाना चीवरासा अनन्तरपच्चयादिभावेन वुत्ता। आसानञ्च अनासानञ्चाति लब्भमानकचीवरे उप्पज्जनकचीवरासानञ्चेव अलब्भमाने चीवरे उप्पज्जनकअनासानञ्च, आसानं, तब्बिगमानञ्चाति अत्थो। खणे खणे उप्पत्तिभेदं सन्धाय ‘‘आसान’’न्ति बहुवचनं कतं, आसाय , अनासाय चाति अत्थो। तेनाह ‘‘आसा च अनासा चा’’ति।&lt;br&gt;&#xA;कथिनअत्थतादिवण्णना निट्ठिता।&lt;/p&gt;</description>
    </item>
    <item>
      <title>५३ उपालिपञ्चकम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/53_upAlipanchakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/53_upAlipanchakam/</guid>
      <description>&lt;p&gt;उपालिपञ्चकम्&lt;/p&gt;&#xA;&lt;h2 id=&#34;नपपटपपससमभनवगगवणणन&#34;&gt;नप्पटिप्पस्सम्भनवग्गवण्णना&lt;/h2&gt;&#xA;&lt;p&gt;४२१. समग्गेहि करणीयानीति विवादाधिकरणेहि पुब्बे असमग्गा हुत्वा पच्छा सामग्गिं उपगतेहि कत्तब्बानि। किं पन असञ्ञतमिस्सपरिसाय सद्धिं लज्जिनो सामग्गिं करोन्तीति आह ‘‘उपोसथपवारणादीसु ही’’तिआदि। तत्थ ठितासूति उपोसथपवारणासु अप्पवत्तीसु। उपत्थम्भो न दातब्बोति उपरूपरि अप्पवत्तनत्थाय मयम्पि उपोसथं न करिस्सामातिआदिना कलहस्स उपत्थम्भो न दातब्बो, धम्मेन विनयेन सामग्गिं कत्वा समग्गेहेव असञ्ञता भिक्खू विनेतब्बाति अधिप्पायो। तेनाह ‘‘सचे सङ्घो अच्चयं देसापेत्वा’’तिआदि। भिक्खुनो नक्खमतीति केसुचि पुग्गलेसु अप्पमत्तकदोसदस्सनेन न रुच्चति। दिट्ठाविकम्मम्पि कत्वाति ‘‘न मेतं खमती’’ति सभागस्स भिक्खुनो अत्तनो दिट्ठिं आविकत्वा। उपेतब्बाति सासनहानिया अभावा सामग्गिं अकोपेत्वा कायसामग्गी दातब्बा, ईदिसे ठाने अलज्जिपरिभोगो आपत्तिकरो न होति, वट्टतियेव। ये पन सासनविनासाय पटिपन्ना, तेहि सह न वत्तति, आपत्ति एव होति सासनविनासो च। तेनाह ‘‘यत्र पन उद्धम्म’’न्तिआदि। ‘‘दिट्ठाविकम्मं न वट्टती’’ति इमिना दिट्ठिया आविकतायपि आपत्तिं दस्सेति।&lt;br&gt;&#xA;४२२. कण्हवाचोति रागदोसादीहि किलिट्ठवचनो। अनत्थकवचनस्स दीपनं पकासनं अस्साति अनत्थकदीपनो। मानं निस्सायाति विनिच्छयकरणं तव भारोति सङ्घेन भारे अकतेपि ‘‘अहमेवेत्थ वोहरितुं अरहरूपो’’ति मानं निस्साय। यथादिट्ठियाति अनुरूपलद्धिया। यस्स हि अत्थस्स यादिसी दिट्ठि अनुरूपा, तं गहेत्वा न ब्याकताति अत्थो ।अस्स अत्तनोति अधम्मादिअत्थं सन्धाय वदति, न पुग्गलं, अस्स अधम्मादिअत्थसङ्खातस्स अत्तनो सरूपस्स या अनुरूपा दिट्ठीति अत्थो। लद्धिं निक्खिपित्वाति अनुरूपलद्धिं छड्डेत्वा, अग्गहेत्वाति अत्थो। तेनाह ‘‘अधम्मादीसु धम्मादिलद्धिको हुत्वा’’ति। अथ वा अत्तनो लद्धिं निगूहित्वा पुग्गलानुगुणं तथा ब्याकरोन्तो न यथादिट्ठिया ब्याकता नाम। इमस्मिं पक्खे अधम्मादीसु धम्मादिलद्धिको हुत्वाति एत्थ अधम्मादीसु धम्मादिलद्धिको विय हुत्वाति अत्थो गहेतब्बो।&lt;br&gt;&#xA;नप्पटिप्पस्सम्भनवग्गवण्णना निट्ठिता।&lt;/p&gt;</description>
    </item>
    <item>
      <title>५४ अपरदुतियगाथासङ्गणिकम्</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/54_aparadutiyagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/54_aparadutiyagAthAsangaNikam/</guid>
      <description>&lt;p&gt;अपरदुतियगाथासङ्गणिकम्&lt;/p&gt;&#xA;&lt;h2 id=&#34;कयकदआपततवणणन&#34;&gt;कायिकादिआपत्तिवण्णना&lt;/h2&gt;&#xA;&lt;p&gt;४७४. ‘‘कति आपत्तियो’’तिआदिना उपालित्थेरेन विनयस्स पाटवत्थं सयमेव पुच्छित्वा विस्सज्जनं कतम्। भिक्खुनीनंयेव…पे॰… अट्ठवत्थुका नामाति भिक्खुनीनं पञ्ञत्ता एका एव आपत्ति अट्ठवत्थुका नामाति अत्थो।&lt;br&gt;&#xA;४७५. कम्मञ्च कम्मपादका चाति एत्थ यस्मा ञत्तिकम्मेसु ञत्ति सयमेव कम्मं होति, ञत्तिदुतियञत्तिचतुत्थेसु कम्मेसु अनुस्सावनसङ्खातस्स कम्मस्स ञत्तिपादकभावेन तिट्ठति, तस्मा इमानि द्वे ‘‘ञत्तिकिच्चानी’’ति वुत्तानि।&lt;br&gt;&#xA;पाचित्तियेन सद्धिं दुक्कटा कताति दससुपि सिक्खापदेसु एकतोउपसम्पन्नाय वसेन वुत्तदुक्कटं सन्धाय वुत्तम्। पठमसिक्खापदम्हीति भिक्खुनोवादवग्गस्स पठमसिक्खापदविभङ्गे (पाचि॰ १४४ आदयो)। अधम्मकम्मेति भिक्खुनोवादकसम्मुतिकम्मे अधम्मकम्मे जाते आपज्जितब्बा द्वे आपत्तिनवका, धम्मकम्मे द्वे आपत्तिनवकाति चत्तारो नवका वुत्ता। आमकधञ्ञं विञ्ञापेत्वा भुञ्जन्तिया विञ्ञापनादिपुब्बपयोगे दुक्कटं, अज्झोहारे पाचित्तियम्। पाचित्तियेन सद्धिं दुक्कटा कतायेवाति वुत्तम्।&lt;br&gt;&#xA;विजहन्ती तिट्ठतीतिआदीसु यदा भिक्खुनिया एकेन पादेन हत्थपासं विजहित्वा ठत्वा किञ्चि कम्मं कत्वा ततो अपरेन पादेन विजहित्वा ठातुकामता उप्पज्जति, तदा सा यथाक्कमं ‘‘विजहन्ती तिट्ठति, विजहित्वा तिट्ठती’’ति इमं वोहारं लभति। अञ्ञथा हिस्सा गामूपचारमोक्कन्तिया विसेसो न सिया हत्थपासविजहनस्सापि गमनत्ता। निसीदति वा निपज्जति वाति एत्थापि यथावुत्ताधिप्पायेन अद्धासनेन हत्थपासं विजहन्ती निसीदति, सकलेन वा आसनेन विजहित्वा निसीदति, अद्धसरीरेन विजहन्ती निपज्जति, सकलेन सरीरेन विजहित्वा निपज्जतीति योजेतब्बम्।&lt;br&gt;&#xA;कायिकादिआपत्तिवण्णना निट्ठिता।&lt;/p&gt;</description>
    </item>
    <item>
      <title>५५ सेदमोचनगाथा</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/55_sedamochanagAthA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/55_sedamochanagAthA/</guid>
      <description>&lt;p&gt;सेदमोचनगाथा&lt;/p&gt;&#xA;&lt;h2 id=&#34;अवपपवसपञहवणणन&#34;&gt;अविप्पवासपञ्हावण्णना&lt;/h2&gt;&#xA;&lt;p&gt;४७९. सेदमोचनगाथासु अकप्पियसम्भोगोति अनुपसम्पन्नेहि सद्धिं कातुं पटिक्खित्तो उपोसथादिसंवासो एव वुत्तो। पञ्हा मेसाति एत्थ म-कारो पदसन्धिकरो। एसाति च लिङ्गविपल्लासवसेन वुत्तं, पञ्हो एसोति अत्थो। पञ्ह-सद्दो वा द्विलिङ्गो दट्ठब्बो। तेनाह ‘‘एसा पञ्हा’’तिआदि।&lt;br&gt;&#xA;गरुभण्डं सन्धायाति गरुभण्डेन गरुभण्डपरिवत्तनं सन्धाय। दसाति दस अवन्दियपुग्गले। एकादसेति अभब्बपुग्गले। सिक्खाय असाधारणोति खुरभण्डं धारेतुं अनुञ्ञातसिक्खापदेन भिक्खूहि असाधारणसिक्खापदोति अत्थो।&lt;br&gt;&#xA;उब्भक्खके न वदामीति अक्खतो उद्धं सीसे ठितमुखमग्गेपि पाराजिकं सन्धाय न वदामि। अधोनाभिन्ति नाभितो हेट्ठा ठितवच्चपस्सावमग्गेपि विवज्जिय अञ्ञस्मिं सरीरप्पदेसे मेथुनधम्मपच्चया कथं पाराजिको सियाति अत्थो।&lt;br&gt;&#xA;छेज्जवत्थुन्ति पाराजिकम्।&lt;br&gt;&#xA;अविप्पवासपञ्हावण्णना निट्ठिता।&lt;/p&gt;</description>
    </item>
    <item>
      <title>५६ पञ्चवग्गो</title>
      <link>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/56_panchavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/07_vimativinodanI-TIkA/56_panchavaggo/</guid>
      <description>&lt;p&gt;पञ्चवग्गो&lt;/p&gt;&#xA;&lt;h2 id=&#34;कममवगगवणणन&#34;&gt;कम्मवग्गवण्णना&lt;/h2&gt;&#xA;&lt;p&gt;४८३. कम्मवग्गे ठपितउपोसथपवारणानं कत्तिकमासे सामग्गिया कताय सामग्गीपवारणं मुञ्चित्वा उपोसथं कातुं न वट्टतीति आह ‘‘ठपेत्वा कत्तिकमास’’न्ति। सचे पन तेसं नानासीमासु महापवारणाय विसुं पवारितानं कत्तिकमासब्भन्तरे सामग्गी होति, सामग्गीउपोसथो एव तेहि कत्तब्बो, न पवारणा। एकस्मिं वस्से कतपवारणानं पुन पवारणाय अविहितत्ता। सामग्गीदिवसोति अनुपोसथदिवसे सामग्गीकरणं सन्धाय वुत्तम्। सचे पन चातुद्दसियं, पन्नरसियं वा सङ्घो सामग्गिं करोति, तदा सामग्गीउपोसथदिवसो न होति, चातुद्दसीपन्नरसीउपोसथोव होति। उपरि पवारणायपि एसेव नयो।&lt;br&gt;&#xA;पच्चुक्कड्ढित्वा ठपितदिवसोति भण्डनकारकेहि उपद्दुता वा केनचिदेव करणीयेन पवारणासङ्गहं वा कत्वा ठपितो काळपक्खचातुद्दसीदिवसोव। द्वे च पुण्णमासियोति पुब्ब-कत्तिकपुण्णमा, पच्छिमकत्तिकपुण्णमा चाति द्वे पुण्णमासियो। एवं चतुब्बिधम्पीति पुण्णमासीद्वयेन सद्धिं सामग्गीपवारणं, चातुद्दसीपवारणञ्च सम्पिण्डेत्वा वुत्तम्। इदञ्च पकतिचारित्तवसेन वुत्तम्। तथारूपपच्चये पन सति उभिन्नं पुण्णमासीनं पुरिमा द्वे चातुद्दसियोपि काळपक्खचातुद्दसिया अनन्तरा पन्नरसीपीति इमेपि तयो दिवसा पवारणादिवसा एवाति इमं सत्तविधम्पि पवारणादिवसं ठपेत्वा अञ्ञस्मिं दिवसे पवारेतुं न वट्टति।&lt;br&gt;&#xA;४८४. अनुस्सावनकम्मं कत्वाति पठमं अनुस्सावनं सावेत्वा ‘‘एसा ञत्ती’’ति अनुस्सावनानन्तरमेव सकलं ञत्तिं वत्वा, परियोसाने ‘‘एसा ञत्ती’’ति वत्वाति अधिप्पायो।&lt;br&gt;&#xA;४८५. य्वायन्ति ब्यञ्जनप्पभेदो अधिप्पेतो। दसधा ब्यञ्जनबुद्धिया पभेदोति एत्थ दसधा दसविधेन ब्यञ्जनानं पभेदोति योजेतब्बम्। केनायं पभेदोति आह ‘‘ब्यञ्जनबुद्धिया’’ति। यथाधिप्पेतत्थब्यञ्जनतो ब्यञ्जनसङ्खातानं अक्खरानं जनिका बुद्धि ब्यञ्जनबुद्धि, ताय ब्यञ्जनबुद्धिया , अक्खरसमुट्ठापकचित्तभेदेनेवाति अत्थो। यं वा संयोगपरं कत्वा वुच्चति, इदम्पि गरुकन्ति योजना।&lt;br&gt;&#xA;तत्थ आयस्मतोतिआदीसु यानि अनन्तरितानि स-कारम-कारादिब्यञ्जनानि ‘‘संयोगो’’ति वुच्चन्ति, सो संयोगो परो यस्स अ-कारादिनो, सो संयोगपरो नाम। रस्सन्ति अकारादिब्यञ्जनरहितं सरम्। असंयोगपरन्ति ‘‘यस्स नक्खमती’’तिआदीसु य-कार न-कारादिब्यञ्जनसहितसरं सन्धाय वुत्तम्। त-कारस्स थ-कारं अकत्वा वग्गन्तरे सिथिलमेव कत्वा ‘‘सुणाटु मे’’तिआदिं वदन्तोपि दुरुत्तं करोतियेव ठपेत्वा अनुरूपं आदेसम्। यञ्हि ‘‘सच्चिकत्थपरमत्थेना’’ति वत्तब्बे ‘‘सच्चिकट्ठपरमट्ठेना’’ति च ‘‘अत्थकथा’’ति वत्तब्बे ‘‘अट्ठकथा’’ति च तत्थ तत्थ वुच्चति, तादिसं पाळिअट्ठकथासु दिट्ठपयोगं, तदनुरूपञ्च वत्तुं वट्टति, ततो अञ्ञं न वट्टति। तेनाह ‘‘अनुक्कमागतं पवेणिं अविनासेन्तेना’’तिआदि।&lt;br&gt;&#xA;दीघे वत्तब्बे रस्सन्तिआदीसु ‘‘भिक्खून’’न्ति वत्तब्बे ‘‘भिक्खुन’’न्ति वा ‘‘बहूसू’’ति वत्तब्बे ‘‘बहुसू’’ति वा ‘‘नक्खमती’’ति वत्तब्बे ‘‘न खमती’’ति वा ‘‘उपसम्पदापेक्खो’’ति वत्तब्बे ‘‘उपसम्पदापेखो’’ति वा एवं अनुरूपट्ठानेसु एव दीघरस्सादि रस्सदीघादिवसेन परिवत्तेतुं वट्टति, न पन ‘‘नागो’’ति वत्तब्बे ‘‘नगो’’ति वा ‘‘सङ्घो’’ति वत्तब्बे ‘‘सघो’’ति वा ‘‘तिस्सो’’ति वत्तब्बे ‘‘तिसो’’ति वा ‘‘याचती’’ति वत्तब्बे ‘‘याचन्ती’’ति वा एवं अननुरूपट्ठानेसु वत्तुम्। सम्बन्धं, पन ववत्थानञ्च सब्बथापि वट्टतीति गहेतब्बम्।&lt;br&gt;&#xA;४८६. सेससीमासुपीति अतिमहतीआदीसु दससुपि।&lt;br&gt;&#xA;४८८. चतुवग्गकरणेति चतुवग्गेन सङ्घेन कत्तब्बे। अनिस्सारिताति उपोसथट्ठपनादिना वा लद्धिनानासंवासकभावेन वा न बहिकता। अट्ठकथायञ्हि ‘‘अपकतत्तस्साति उक्खित्तकस्स वा, यस्स वा उपोसथपवारणा ठपिता होन्ती’’ति (परि॰ अट्ठ॰ ४२५) वुत्तत्ता ठपितउपोसथपवारणो भिक्खु अपकतत्तो एवाति गहेतब्बम्। परिसुद्धसीलाति पाराजिकं अनापन्ना अधिप्पेता। परिवासादिकम्मेसु पन गरुकट्ठापि अपकतत्ता एवाति गहेतब्बम्। अवसेसा…पे॰… छन्दारहाव होन्तीति सङ्घतो हत्थपासं विजहित्वा ठिते सन्धाय वुत्तम्। अविजहित्वा ठिता पन छन्दारहा न होन्ति, तेपि चतुवग्गादितो अधिका हत्थपासं विजहित्वाव छन्दारहा होन्ति। तस्मा सङ्घतो हत्थपासं विजहित्वा ठितेनेव छन्दो वा पारिसुद्धि वा दातब्बा।&lt;br&gt;&#xA;कम्मवग्गवण्णना निट्ठिता।&lt;/p&gt;</description>
    </item>
  </channel>
</rss>
