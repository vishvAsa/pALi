<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ सारत्थदीपनी-टीका-३ on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/</link>
    <description>Recent content in &#43;०३ सारत्थदीपनी-टीका-३ on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/index.xml" rel="self" type="application/rss+xml" />
    <item>
      <title>०१. कम्मक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_kammakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_kammakkhandhakam/</guid>
      <description>&lt;p&gt;१. कम्मक्खन्धकम्&lt;/p&gt;&#xA;&lt;h2 id=&#34;तजजनयकममकथवणणन&#34;&gt;तज्जनीयकम्मकथावण्णना&lt;/h2&gt;&#xA;&lt;p&gt;१. चूळवग्गस्स पठमे कम्मक्खन्धके ताव ‘‘यट्ठिं पवेसय, कुन्ते पवेसया’’तिआदीसु विय सहचरणञायेन ‘‘मञ्चा उक्कुट्ठिं करोन्ती’’तिआदीसु विय निस्सितेसु निस्सयवोहारवसेन वा पण्डुकलोहितकनिस्सिता पण्डुकलोहितकसद्देन वुत्ताति आह ‘‘तेसं निस्सितकापि पण्डुकलोहितकात्वेव पञ्ञायन्ती’’ति। पटिवदथाति पटिवचनं देथ।&lt;/p&gt;&#xA;&lt;h2 id=&#34;अधममकममदवदसककथवणणन&#34;&gt;अधम्मकम्मद्वादसककथावण्णना&lt;/h2&gt;&#xA;&lt;p&gt;४. तीहि अङ्गेहि समन्नागतन्ति पच्चेकं समुदितेहि वा तीहि अङ्गेहि समन्नागतम्। न हि तिण्णं एव अङ्गानं समोधानेन अधम्मकम्मं होति, एकेनपि होतियेव। ‘‘अप्पटिञ्ञाय कतं होतीति लज्जिं सन्धाय वुत्त’’न्ति गण्ठिपदेसु कथितम्।&lt;br&gt;&#xA;ननु च ‘‘अदेसनागामिनिया आपत्तिया कतं होती’’ति इदं परतो ‘‘तीहि, भिक्खवे, अङ्गेहि समन्नागतस्स भिक्खुनो आकङ्खमानो सङ्घो तज्जनीयकम्मं करेय्य, अधिसीले सीलविपन्नो होती’’ति इमिना विरुज्झति। अदेसनागामिनिं आपन्नो हि ‘‘अधिसीले सीलविपन्नो’’ति वुच्चतीति? तत्थ केचि वदन्ति ‘‘तज्जनीयकम्मस्स हि विसेसेन भण्डनकारकत्तं अङ्ग’न्ति अट्ठकथायं वुत्तं, तं पाळिया आगतनिदानेन समेति, तस्मा सब्बतिकेसुपि भण्डनं आरोपेत्वा भण्डनपच्चया आपन्नापत्तिवसेन इदं कम्मं कातब्बम्। तस्मा ‘अधिसीले सीलविपन्नो’ति एत्थापि पुब्बभागे वा परभागे वा चोदनासारणादिकाले भण्डनपच्चया आपन्नापत्तिवसेनेव कातब्बं, न केवलं सङ्घादिसेसपच्चया कातब्ब’’न्ति। अपरे पन वदन्ति ‘‘अदेसनागामिनियाति इदं पाराजिकापत्तिंयेव सन्धाय वुत्तं, न सङ्घादिसेसम्। अट्ठकथायं पन ‘अदेसनागामिनियाति पाराजिकापत्तिया वा सङ्घादिसेसापत्तिया वा’ति वुत्तम्। तत्थ सङ्घादिसेसापत्तिया वाति अत्थुद्धारवसेन वुत्तं, ‘अधिसीले सीलविपन्नो’ति च इदं सङ्घादिसेसंयेव सन्धाय वुत्तं, न पाराजिकम्। तस्मा पाराजिकापत्तिपच्चया न तज्जनीयकम्मं कातब्बं पयोजनाभावा, सङ्घादिसेसपच्चया कातब्बन्ति अयमत्थो सिद्धो होति। सुक्कपक्खे ‘देसनागामिनिया आपत्तिया कतं होती’ति इमिना विरुज्झतीति चे? न एकेन परियायेन सङ्घादिसेसस्सपि देसनागामिनीवोहारसम्भवतो’’ति, तं युत्तं विय दिस्सति।&lt;/p&gt;</description>
    </item>
    <item>
      <title>०१. पाराजिककण्डं (भिक्खुनीविभङ्गवण्णना)</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_pArAjikakaNDaM_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_pArAjikakaNDaM_bhikkhunIvibhangavaNNanA/</guid>
      <description>&lt;p&gt;१. पाराजिककण्डं (भिक्खुनीविभङ्गवण्णना)&lt;/p&gt;&#xA;&lt;h2 id=&#34;१-पठमपरजकसकखपदवणणन&#34;&gt;१. पठमपाराजिकसिक्खापदवण्णना&lt;/h2&gt;&#xA;&lt;p&gt;६५६. भिक्खुनीविभङ्गे योति यो भिक्खुनीनं विभङ्गो। मिगारनत्ताति मज्झपदलोपेनेतं वुत्तन्ति आह ‘‘मिगारमातुया पन नत्ता होती’’ति। मिगारमाताति विसाखायेतं अधिवचनम्। नवकम्माधिट्ठायिकन्ति नवकम्मसंविधायिकम्। ब्यञ्जनानं पटिविज्झितब्बो आकारो नातिगम्भीरो, यथासुतं धारणमेव तत्थ करणीयन्ति सतिया ब्यापारो अधिको, पञ्ञा तत्थ गुणीभूताति वुत्तं ‘‘सतिपुब्बङ्गमाय पञ्ञाया’’ति। सति पुब्बङ्गमा एतिस्साति सतिपुब्बङ्गमा। पुब्बङ्गमता चेत्थ पधानभावो ‘‘मनोपुब्बङ्गमा’’तिआदीसु विय। अत्थग्गहणे पन पञ्ञाय ब्यापारो अधिको पटिविज्झितब्बस्स अत्थस्स अतिगम्भीरत्ताति आह ‘‘पञ्ञापुब्बङ्गमाय सतिया’’ति। आलसियविरहिताति कोसज्जरहिता। यथा अञ्ञा कुसीता निसिन्नट्ठाने निसिन्नाव होन्ति, ठितट्ठाने ठिताव, एवं अहुत्वा विप्फारिकेन चित्तेन सब्बकिच्चं निप्फादेति।&lt;br&gt;&#xA;सब्बा भिक्खुनियो सत्थुलद्धूपसम्पदा सङ्घतो लद्धूपसम्पदाति दुविधा। गरुधम्मपअग्गहणेन हि लद्धूपसम्पदा महापजापतिगोतमी सत्थुसन्तिकाव लद्धूपसम्पदत्ता सत्थुलद्धूपसम्पदा नाम। सेसा सब्बापि सङ्घतो लद्धूपसम्पदा। तापि एकतोउपसम्पन्ना उभतोउपसम्पन्नाति दुविधा। तत्थ या ता महापजापतिगोतमिया सद्धिं निक्खन्ता पञ्चसता साकियानियो, ता एकतोउपसम्पन्ना भिक्खुसङ्घतो एव लद्धूपसम्पदत्ता, इतरा उभतोउपसम्पन्ना उभतोसङ्घे उपसम्पन्नत्ता। एहिभिक्खुनीभावेन उपसम्पन्ना पन भिक्खुनियो न सन्ति तासं तथा उपसम्पदाय अभावतो। यदि एवं ‘‘एहि भिक्खुनी’’ति इध कस्मा वुत्तन्ति? देसनाय सोतपतितभावतो। अयञ्हि सोतपतितता नाम कत्थचि लब्भमानस्सपि अग्गहणेन होति, यथा अभिधम्मे मनोधातुनिद्देसे (ध॰ स॰ १६०-१६१) लब्भमानम्पि झानङ्गं पञ्चविञ्ञाणसोते पतिताय न उद्धटं कत्थचि देसनाय असम्भवतो, यथा तत्थेव वत्थुनिद्देसे (ध॰ स॰ ९८४ आदयो) हदयवत्थु। कत्थचि अलब्भमानस्सपि गहणवसेन यथाठितकप्पीनिद्देसे। यथाह –&lt;br&gt;&#xA;‘‘कतमो च पुग्गलो ठितकप्पी? अयञ्च पुग्गलो सोतापत्तिफलसच्छिकिरियाय पटिपन्नो अस्स, कप्पस्स च उड्डय्हनवेला अस्स, नेव ताव कप्पो उड्डय्हेय्य, यावायं पुग्गलो न सोतापत्तिफलं सच्छिकरेय्या’’ति (पु॰ प॰ १७)।&lt;br&gt;&#xA;एवमिधापि अलब्भमानगहणवसेन वेदितब्बम्। परिकप्पवचनञ्हेतं ‘‘सचे भगवा भिक्खुनीभावयोग्यं कञ्चि मातुगामं ‘एहि भिक्खुनी’ति वदेय्य, एवं भिक्खुनीभावो सिया’’ति।&lt;br&gt;&#xA;कस्मा पन भगवा एवं न कथेसीति? तथा कताधिकारानं अभावतो। ये पन ‘‘अनासन्नासन्निहितभावतो’’ति कारणं वत्वा ‘‘भिक्खू एव हि सत्थु आसन्नचारिनो सदा सन्निहिता च होन्ति, तस्मा ते एव ‘एहिभिक्खू’ति वत्तब्बतं अरहन्ति, न भिक्खुनियो’’ति वदन्ति, तं तेसं मतिमत्तं सत्थु आसन्नदूरभावस्स भब्बाभब्बभावसिद्धत्ता। वुत्तञ्हेतं भगवता –&lt;br&gt;&#xA;‘‘सङ्घाटिकण्णे चेपि मे, भिक्खवे, भिक्खु गहेत्वा पिट्ठितो पिट्ठितो अनुबन्धो अस्स पादे पादं निक्खिपन्तो, सो च होति अभिज्झालु कामेसु तिब्बसारागो ब्यापन्नचित्तो पदुट्ठमनसङ्कप्पो मुट्ठस्सति असम्पजानो असमाहितो विब्भन्तचित्तो पाकतिन्द्रियो, अथ खो सो आरकाव मय्हं, अहञ्च तस्स। तं किस्स हेतु? धम्मञ्हि सो, भिक्खवे, भिक्खु न पस्सति, धम्मं अपस्सन्तो न मं पस्सति। योजनसते चेपि सो, भिक्खवे, भिक्खु विहरेय्य, सो च होति अनभिज्झालु कामेसु न तिब्बसारागो अब्यापन्नचित्तो अप्पदुट्ठमनसङ्कप्पो उपट्ठितस्सति सम्पजानो समाहितो एकग्गचित्तो संवुतिन्द्रियो, अथ खो सो सन्तिकेव मय्हं, अहञ्च तस्स। तं किस्स हेतु? धम्मञ्हि सो, भिक्खवे, भिक्खु पस्सति, धम्मं पस्सन्तो मं पस्सती’’ति (इतिवु॰ ९२)।&lt;br&gt;&#xA;तस्मा अकारणं देसतो सत्थु आसन्नानासन्नता। अकताधिकारताय पन भिक्खुनीनं एहिभिक्खुनूपसम्पदाय अयोग्यता वेदितब्बा।&lt;br&gt;&#xA;यदि एवं यं तं थेरीगाथासु भद्दाय कुण्डलकेसाय वुत्तं –&lt;br&gt;&#xA;‘‘निहच्च जाणुं वन्दित्वा, सम्मुखा अञ्जलिं अकम्।&lt;br&gt;&#xA;एहि भद्देति मं अवच, सा मे आसूपसम्पदा’’ति॥ (थेरीगा॰ १०९)।&lt;br&gt;&#xA;तथा अपदानेपि –&lt;br&gt;&#xA;‘‘आयाचितो तदा आह, एहि भद्देति नायको।&lt;br&gt;&#xA;तदाहं उपसम्पन्ना, परित्तं तोयमद्दस’’न्ति॥ (अप॰ थेरी २.३.४४)।&lt;br&gt;&#xA;तं कथन्ति? नयिदं एहिभिक्खुनीभावेन उपसम्पदं सन्धाय वुत्तं, उपसम्पदाय पन हेतुभावतो ‘‘या सत्थु आणत्ति, सा मे आसूपसम्पदा’’ति वुत्ता। तथा हि वुत्तं अट्ठकथायं (थेरीगा॰ अट्ठ॰ १११) ‘‘एहि भद्दे भिक्खुनुपस्सयं गन्त्वा भिक्खुनीनं सन्तिके पब्बज उपसम्पज्जस्सूति मं अवच आणापेसि, सा सत्थु आणा मय्हं उपसम्पदाय कारणत्ता उपसम्पदा आसि अहोसी’’ति। अपदानगाथायम्पि एवमेव अत्थो गहेतब्बो। तस्मा भिक्खुनीनं एहिभिक्खुनूपसम्पदा नत्थियेवाति निट्ठमेत्थ गन्तब्बम्। यथा चेतं सोतपतितवसेन ‘‘एहि भिक्खुनी’’ति वुत्तं, एवं ‘‘तीहि सरणगमनेहि उपसम्पन्नाति भिक्खुनी’’ति इदम्पि सोतपतितवसेनेव वुत्तन्ति दट्ठब्बं सरणगमनूपसम्पदायपि भिक्खुनीनं असम्भवतो।&lt;br&gt;&#xA;६५९. भिक्खुविभङ्गे ‘‘कायसंसग्गं सादियेय्या’’ति अवत्वा ‘‘समापज्जेय्या’’ति वुत्तत्ता ‘‘भिक्खु आपत्तिया न कारेतब्बो’’ति वुत्तम्। तब्बहुलनयेनाति किरियासमुट्ठानस्सेव बहुलभावतो। दिस्सति हि तब्बहुलनयेन तब्बोहारो यथा ‘‘ब्राह्मणगामो’’ति। ब्राह्मणगामेपि हि अन्तमसो रजकादीनि पञ्च कुलानि सन्ति। साति किरियासमुट्ठानता।&lt;br&gt;&#xA;६६२. तथेवाति कायसंसग्गरागेन अवस्सुतोयेवाति अत्थो। सेसमेत्थ उत्तानमेव।&lt;br&gt;&#xA;पठमपाराजिकसिक्खापदवण्णना निट्ठिता।&lt;/p&gt;</description>
    </item>
    <item>
      <title>०१. महाखन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_mahAkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/01_mahAkhandhakam/</guid>
      <description>&lt;p&gt;१. महाखन्धकम्&lt;/p&gt;&#xA;&lt;h2 id=&#34;बधकथवणणन&#34;&gt;बोधिकथावण्णना&lt;/h2&gt;&#xA;&lt;p&gt;इदानि उभतोविभङ्गानन्तरं सङ्गहमारोपितस्स महावग्गचूळवग्गसङ्गहितस्स खन्धकस्स अत्थसंवण्णनं आरभितुकामो ‘‘उभिन्नं पातिमोक्खान’’न्तिआदिमाह। तत्थ उभिन्नं पातिमोक्खानन्ति उभिन्नं पातिमोक्खविभङ्गानम्। पातिमोक्खग्गहणेन हेत्थ तेसं विभङ्गो अभेदेन गहितो। यं खन्धकं सङ्गायिंसूति सम्बन्धो। खन्धानं समूहो खन्धको, खन्धानं वा पकासनतो दीपनतो खन्धको। ‘‘खन्धा’’ति चेत्थ पब्बज्जुपसम्पदादिविनयकम्मसङ्खाता चारित्तवारित्तसिक्खापदसङ्खाता च पञ्ञत्तियो अधिप्पेता। पब्बज्जादीनि हि भगवता पञ्ञत्तत्ता ‘‘पञ्ञत्तियो’’ति वुच्चन्ति। पञ्ञत्तियञ्च खन्धसद्दो दिस्सति ‘‘दारुक्खन्धो अग्गिक्खन्धो’’तिआदीसु विय। अपिच भागरासट्ठतापेत्थ युज्जतियेव तासं पञ्ञत्तीनं भागतो रासितो च विभत्तत्ता। खन्धकोविदाति पञ्ञत्तिभागरासट्ठवसेन खन्धट्ठे कोविदा।&lt;br&gt;&#xA;पदभाजनीये येसं पदानं अत्था येहि अट्ठकथानयेहि पकासिताति योजेतब्बम्। ते चे पुन वदेय्यामाति ते चे अट्ठकथानये पुनपि वदेय्याम। अथ वा पदभाजनीये येसं पदानं ये अत्था हेट्ठा पकासिता, ते चे अत्थे पुन वदेय्यामाति योजेतब्बम्। इमस्मिं पक्खे हि-सद्दो पदपूरणे दट्ठब्बो। परियोसानन्ति संवण्णनापरियोसानम्। उत्ताना चेव ये अत्थाति ये अत्था पुब्बे अपकासितापि उत्ताना अगम्भीरा।&lt;br&gt;&#xA;१. विसेसकारणं नत्थीति ‘‘येन समयेन आयस्मतो सारिपुत्तत्थेरस्स सिक्खापदपञ्ञत्तियाचनहेतुभूतो परिवितक्को उदपादि, तेन समयेना’’तिआदिना वुत्तकारणं विय इध विसेसकारणं नत्थि। अयमभिलापोति ‘‘तेन समयेना’’ति अयमभिलापो। किं पनेतस्स वचने पयोजनन्ति यदि विसेसकारणं नत्थि, एतस्स वचने किं पयोजनन्ति अधिप्पायो। निदानदस्सनं पयोजनन्ति योजेतब्बम्। तमेव विभावेतुं ‘‘या हि भगवता’’तिआदि वुत्तम्।&lt;br&gt;&#xA;महावेला विय महावेला, विपुलवालुकपुञ्जताय महन्तो वेलातटो वियाति अत्थो। तेनाह ‘‘महन्ते वालिकरासिम्हीति अत्थो’’ति। उरु मरु सिकता वालुका वण्णु वालिकाति इमे सद्दा समानत्था, ब्यञ्जनमेव नानम्। तेनाह ‘‘उरूति वालिका वुच्चती’’ति।&lt;br&gt;&#xA;इतो पट्ठाय च –&lt;br&gt;&#xA;यस्मा सुत्तन्तपाळीनं, अत्थो सङ्खेपवण्णितो।&lt;br&gt;&#xA;तस्मा मयं करिस्साम, तासं अत्थस्स दीपनं॥&lt;br&gt;&#xA;नज्जाति (उदा॰ अट्ठ॰ १) नदति सन्दतीति नदी, तस्सा नज्जा, नदिया निन्नगायाति अत्थो। नेरञ्जरायाति ‘‘नेलञ्जलाया’’ति वत्तब्बे ल-कारस्स र-कारं कत्वा ‘‘नेरञ्जराया’’ति वुत्तं, कद्दमसेवालपणकादिदोसरहितसलिलायाति अत्थो। केचि ‘‘नीलंजलायाति वत्तब्बे नेरञ्जरायाति वुत्त’’न्ति वदन्ति, नाममेव वा एतं तस्सा नदियाति वेदितब्बम्। तस्सा नदिया तीरे यत्थ भगवा विहासि, तं दस्सेतुं ‘‘बोधिरुक्खमूले’’ति वुत्तम्। ‘‘बोधि वुच्चति चतूसु मग्गेसु ञाण’’न्ति (चूळव॰ खग्गविसाणसुत्तनिद्देस १२१) एत्थ मग्गञाणं बोधीति वुत्तं, ‘‘पप्पोति बोधिं वरभूरिमेधसो’’ति (दी॰ नि॰ ३.२१७) एत्थ सब्बञ्ञुतञ्ञाणम्। तदुभयम्पि बोधिं भगवा एत्थ पत्तोति रुक्खोपि ‘‘बोधिरुक्खो’’त्वेव नामं लभि। अथ वा सत्त बोज्झङ्गे बुज्झतीति भगवा बोधि। तेन बुज्झन्तेन सन्निस्सितत्ता सो रुक्खो ‘‘बोधिरुक्खो’’ति नामं लभि। अट्ठकथायं पन एकदेसेनेव अत्थं दस्सेतुं ‘‘बोधि वुच्चति चतूसु मग्गेसु ञाण’’न्तिआदि वुत्तम्। मूलेति समीपे। पठमाभिसम्बुद्धोति अनुनासिकलोपेनायं निद्देसोति आह ‘‘पठमं अभिसम्बुद्धो’’ति। पठमन्ति च भावनपुंसकनिद्देसो, तस्मा अभिसम्बुद्धो हुत्वा सब्बपठमं बोधिरुक्खमूले विहरतीति एवमेत्थ सम्बन्धो वेदितब्बो।&lt;br&gt;&#xA;अथ खो भगवाति एत्थ अथाति तस्मिं समयेति एवमत्थो गहेतब्बो अनेकत्थत्ता निपातानं, यस्मिं समये अभिसम्बुद्धो हुत्वा बोधिरुक्खमूले विहरति, तस्मिं समयेति अत्थो। तेनेव उदानपाळियं (उदा॰ २) ‘‘तेन खो पन समयेन भगवा सत्ताहं एकपल्लङ्केन निसिन्नो होति विमुत्तिसुखपटिसंवेदी’’ति वुत्तम्। अथाति वा पच्छाति इमस्मिं अत्थे निपातो, तस्मा अभिसम्बोधितो पच्छाति एवमत्थो गहेतब्बो। खोति पदपूरणे निपातो। सत्त अहानि सत्ताहम्। अच्चन्तसंयोगे चेतं उपयोगवचनम्। यस्मा भगवा तं सत्ताहं निरन्तरताय अच्चन्तमेव फलसमापत्तिसुखेन विहासि, तस्मा ‘‘सत्ताह’’न्ति अच्चन्तसंयोगवसेन उपयोगवचनं वुत्तम्। एकपल्लङ्केनाति विसाखपुण्णमाय अनत्थङ्गतेयेव सूरिये अपराजितपल्लङ्कवसेन वजिरासने निसिन्नकालतो पट्ठाय सकिम्पि अनुट्ठहित्वा यथाभुजितेन एकेनेव पल्लङ्केन।&lt;br&gt;&#xA;विमुत्तिसुखपटिसंवेदीति एत्थ तदङ्गविक्खम्भनसमुच्छेदपटिप्पस्सद्धिनिस्सरणविमुत्तीसु पञ्चसु पटिप्पस्सद्धिविमुत्तिसङ्खाता भगवतो फलविमुत्ति अधिप्पेताति आह ‘‘विमुत्तिसुखं फलसमापत्तिसुखं पटिसंवेदयमानो’’ति। विमुत्तीति च उपक्किलेसेहि पटिप्पस्सद्धिवसेन चित्तस्स विमुत्तभावो, चित्तमेव वा तथा विमुत्तं वेदितब्बम्। ताय विमुत्तिया जातं, सम्पयुत्तं वा सुखं विमुत्तिसुखम्। ‘‘यायं, भन्ते, उपेक्खा सन्ते सुखे वुत्ता भगवता’’ति (म॰ नि॰ २.८८) वचनतो उपेक्खापि चेत्थ सुखमिच्चेव वेदितब्बा। तथा हि वुत्तं सम्मोहविनोदनियं (विभ॰ अट्ठ॰ २३२) ‘‘उपेक्खा पन सन्तत्ता, सुखमिच्चेव भासिता’’ति। भगवा हि चतुत्थज्झानिकं अरहत्तफलसमापत्तिं समापज्जति, न इतरम्। अथ वा ‘‘तेसं वूपसमो सुखो’’तिआदीसु (दी॰ नि॰ २.२२१, २७२) यथा सङ्खारदुक्खवूपसमो ‘‘सुखो’’ति वुच्चति, एवं सकलकिलेसदुक्खूपसमभावतो अग्गफले लब्भमाना पटिप्पस्सद्धिविमुत्ति एव इध ‘‘सुख’’न्ति वेदितब्बा।&lt;br&gt;&#xA;अथाति अधिकारत्थे निपातो, खोति पदपूरणे। तेसु अधिकारत्थेन ‘‘अथा’’ति इमिना विमुत्तिसुखपटिसंवेदनतो अञ्ञं अधिकारं दस्सेति। को पनेसोति? पटिच्चसमउप्पादमनसिकारो। रत्तियाति अवयवसम्बन्धे सामिवचनम्। पठमन्ति अच्चन्तसंयोगत्थे उपयोगवचनम्। भगवा हि तस्सा रत्तिया सकलम्पि पठमं यामं तेनेव मनसिकारेन युत्तो अहोसीति।&lt;br&gt;&#xA;पच्चयाकारन्ति अविज्जादिपच्चयधम्मम्। पटिच्चाति पटिमुखं गन्त्वा, कारणसामग्गिं अपटिक्खिपित्वाति अत्थो। पटिमुखगमनञ्च पच्चयस्स कारणसामग्गिया अङ्गभावेन फलस्स उप्पादनमेव। अपटिक्खिपित्वाति पन विना ताय कारणसामग्गिया अङ्गभावं अगन्त्वा सयमेव न उप्पादेतीति अत्थो। एतेन कारणबहुता दस्सिता। अविज्जादिएकेकहेतुसीसेन हि हेतुसमूहो निद्दिट्ठो। सहितेति समुदिते, अविनिब्भुत्तेति अत्थो। अविज्जादिको हि पच्चयधम्मो सहितेयेव अञ्ञमञ्ञं अविनिब्भोगवुत्तिधम्मे उप्पादेति। इमिना पच्चयुप्पन्नधम्मबहुता दस्सिता। उभयेनपि ‘‘एकं न एकतो’’तिआदिनयो (विभ॰ अट्ठ॰ २२६ सङ्खारपदनिद्देस; विसुद्धि॰ २.६१७) दीपितो होति। एकतो हि कारणतो न इध किञ्चि एकं फलमत्थि, न अनेकं, नापि अनेकेहि कारणेहि एकं, अनेकेहि पन कारणेहि अनेकमेव होति। तथा हि अनेकेहि उतुपथवीबीजसलिलसङ्खातेहि कारणेहि अनेकमेव रूपगन्धरसादिअङ्कुरसङ्खातं फलमुप्पज्जमानं दिस्सति। यं पनेतं ‘‘अविज्जापच्चया सङ्खारा, सङ्खारपच्चया विञ्ञाण’’न्ति एकेकहेतुफलदीपनं कतं, तत्थ पयोजनं न विज्जति।&lt;br&gt;&#xA;भगवा हि कत्थचि पधानत्ता कत्थचि पाकटत्ता कत्थचि असाधारणत्ता देसनाविलासस्स च वेनेय्यानञ्च अनुरूपतो एकमेव हेतुं वा फलं वा दीपेति। ‘‘फस्सपच्चया वेदना’’ति हि एकमेव हेतुं फलञ्चाह। फस्सो हि वेदनाय पधानहेतु यथाफस्सं वेदनाववत्थानतो। वेदना च फस्सस्स पधानफलं यथावेदनं फस्सववत्थानतो। ‘‘सेम्हसमुट्ठाना आबाधा’’ति (महानि॰ ५) पाकटत्ता एकं हेतुं आह। पाकटो हि एत्थ सेम्हो, न कम्मादयो। ‘‘ये केचि, भिक्खवे, अकुसला धम्मा, सब्बेते अयोनिसोमनसिकारमूलका’’ति असाधारणत्ता एकं हेतुं आह। असाधारणो हि अयोनिसोमनसिकारो अकुसलानं, साधारणानि वत्थारम्मणादीनीति। तस्मा अविज्जा तावेत्थ विज्जमानेसुपि अञ्ञेसु वत्थारम्मणसहजातधम्मादीसु सङ्खारकारणेसु ‘‘अस्सादानुपस्सिनो तण्हा पवड्ढती’’ति (सं॰ नि॰ २.५२) च ‘‘अविज्जासमुदया आसवसमुदयो’’ति (म॰ नि॰ १.१०४) च वचनतो अञ्ञेसम्पि तण्हादीनं सङ्खारहेतूनं हेतूति पधानत्ता, ‘‘अविद्वा, भिक्खवे, अविज्जागतो पुञ्ञाभिसङ्खारम्पि अभिसङ्खरोती’’ति पाकटत्ता असाधारणत्ता च सङ्खारानं हेतुभावेन दीपिताति वेदितब्बा। एवं सब्बत्थ एकेकहेतुफलदीपने यथासम्भवं नयो नेतब्बो। तेनाहु पोराणा –&lt;br&gt;&#xA;‘‘एकं न एकतो इध, नानेकमनेकतोपि नो एकम्।&lt;br&gt;&#xA;फलमत्थि अत्थि पन एक-हेतुफलदीपने अत्थो’’ति॥&lt;br&gt;&#xA;पच्चेतुमरहतीति पटिच्चो। यो हि नं पच्चेति अभिसमेति, तस्स अच्चन्तमेव दुक्खवूपसमाय संवत्तति। सम्मा सह च उप्पादेतीति समुप्पादो। पच्चयधम्मो हि अत्तनो फलं उप्पादेन्तो सम्पुण्णमेव उप्पादेति, न विकलम्। ये च धम्मे उप्पादेति, ते सब्बे सहेव उप्पादेति, न एकेकम्। इति पटिच्चो च सो समुप्पादो चाति पटिच्चसमुप्पादोति एवम्पेत्थ अत्थो दट्ठब्बो। वित्थारोति पटिच्चसमुप्पादपदवण्णनापपञ्चो। मयम्पि तं अतिपपञ्चभया इध न दस्सयिस्साम, एवं परतो वक्खमानम्पि वित्थारम्। अनुलोमपटिलोमन्ति भावनपुंसकनिद्देसो ‘‘विसमं चन्दिमसूरिया परिवत्तन्ती’’तिआदीसु (अ॰ नि॰ ४.७०) विय। स्वेवाति सो एव पच्चयाकारो। पुरिमनयेन वा वुत्तोति ‘‘अविज्जापच्चया सङ्खारा’’तिआदिना नयेन वुत्तो पच्चयाकारो। पवत्तियाति संसारप्पवत्तिया। मनसि अकासीति यो यो पच्चयधम्मो यस्स यस्स पच्चयुप्पन्नधम्मस्स यथा यथा हेतुपच्चयादिना पच्चयभावेन पच्चयो होति, तं सब्बं अविपरीतं अपरिहापेत्वा अनवसेसतो पच्चवेक्खणवसेन चित्ते अकासीति अत्थो।&lt;br&gt;&#xA;अविज्जापच्चयातिआदीसु (विभ॰ अट्ठ॰ २२५; विसुद्धि॰ २.५८६-५८७; उदा॰ अट्ठ॰ १) अविन्दियं कायदुच्चरितादिं विन्दतीति अविज्जा, विन्दियं कायसुचरितादिं न विन्दतीति अविज्जा, धम्मानं अविपरीतसभावं अविदितं करोतीति अविज्जा, अन्तविरहिते संसारे भवादीसु सत्ते जवापेतीति अविज्जा, अविज्जमानेसु जवति, विज्जमानेसु न जवतीति अविज्जा, विज्जापटिपक्खाति वा अविज्जा। सा ‘‘दुक्खे अञ्ञाण’’न्तिआदिना चतुब्बिधा वेदितब्बा। पटिच्च नं न विना फलं एति उप्पज्जति चेव पवत्तति चाति पच्चयो, उपकारट्ठो वा पच्चयो। अविज्जा च सा पच्चयो चाति अविज्जापच्चयो , तस्मा अविज्जापच्चया। सङ्खरोन्तीति सङ्खारा, लोकिया कुसलाकुसलचेतना। ते पुञ्ञापुञ्ञानेञ्चाभिसङ्खारवसेन तिविधा वेदितब्बा। विजानातीति विञ्ञाणं, तं लोकियविपाकविञ्ञाणवसेन बात्तिंसविधम्। नमतीति नामं, वेदनादिक्खन्धत्तयम्। रुप्पतीति रूपं, भूतरूपं चक्खादिउपादारूपञ्च। आयतन्ति, आयतञ्च संसारदुक्खं नयतीति आयतनम्। फुसतीति फस्सो। वेदयतीति वेदना। इदम्पि द्वयं द्वारवसेन छब्बिधं, विपाकवसेन गहणे बात्तिंसविधम्। तस्सति परितस्सतीति तण्हा, सा कामतण्हादिवसेन सङ्खेपतो तिविधा, वित्थारतो अट्ठसतविधा च। उपादियतीति उपादानं, तं कामुपादानादिवसएन चतुब्बिधम्।&lt;br&gt;&#xA;भवति भावयति चाति भवो, सो कम्मोपपत्तिभेदतो दुविधो। जननं जाति। जीरणं जरा। मरन्ति तेनाति मरणम्। सोचनं सोको। परिदेवनं परिदेवो। दुक्खयतीति दुक्खम्। उप्पादट्ठितिवसेन द्वेधा खनतीति वा दुक्खम्। दुम्मनस्स भावो दोमनस्सम्। भुसो आयासो उपायासो। सम्भवन्तीति निब्बत्तन्ति। न केवलञ्च सोकादीहेव, अथ खो सब्बपदेहि ‘‘सम्भवन्ती’’ति पदस्स योजना कातब्बा। एवञ्हि अविज्जापच्चया सङ्खारा सम्भवन्तीति पच्चयपच्चयुप्पन्नववत्थानं दस्सितं होति। तेनेवाह ‘‘अविज्जापच्चया सङ्खारा सम्भवन्तीति इमिना नयेन सब्बपदेसु अत्थो वेदितब्बो’’ति। एवमेतस्स…पे॰… समुदयो होतीति एत्थ पन अयमत्थो। एवन्ति निद्दिट्ठनयनिदस्सनम्। तेन अविज्जादीहेव कारणेहि, न इस्सरनिम्मानादीहीति दस्सेति। एतस्साति यथावुत्तस्स। केवलस्साति असम्मिस्सस्स, सकलस्स वा। दुक्खक्खन्धस्साति दुक्खसमूहस्स, न सत्तस्स नापि सुभसुखादीनम्। समुदयो होतीति निब्बत्ति सम्भवति।&lt;br&gt;&#xA;अच्चन्तमेव सङ्खारेहि विरज्जति एतेनाति विरागो, अरियमग्गोति आह ‘‘विरागसङ्खातेन मग्गेना’’ति। असेसं निरोधा असेसनिरोधा, असेसेत्वा निस्सेसेत्वा निरोधा समुच्छिन्दना अनुसयप्पहानवसेन अग्गमग्गेन अविज्जाय अच्चन्तसमुग्घाततोति अत्थो। यदिपि हेट्ठिममग्गेहिपि पहीयमाना अविज्जा अच्चन्तसमुग्घातवसेनेव पहीयति, तथापि न अनवसेसतो पहीयति। अपायगमनीया हि अविज्जा पठममग्गेन पहीयति, तथा सकिदेव इमस्मिं लोके सब्बत्थ च अनरियभूमियं उपपत्तिया पच्चयभूता अविज्जा यथाक्कमं दुतियततियमग्गेहि पहीयति, न इतराति, अरहत्तमग्गेनेव पन सा अनवसेसं पहीयतीति। अनुप्पादनिरोधो होतीति सब्बेसं सङ्खारानं अनवसेसं अनुप्पादनिरोधो होति। हेट्ठिमेन हि मग्गत्तयेन केचि सङ्खारा निरुज्झन्ति, केचि न निरुज्झन्ति अविज्जाय सावसेसनिरोधा, अग्गमग्गेन पनस्सा अनवसेसनिरोधा न केचि सङ्खारा न निरुज्झन्तीति। एवं निरुद्धानन्ति एवं अनुप्पादनिरोधेन निरुद्धानम्। केवल-सद्दो निरवसेसवाचको च होति ‘‘केवला अङ्गमगधा’’तिआदीसु। असम्मिस्सवाचको च ‘‘केवला सालयो’’तिआदीसु। तस्मा उभयथापि अत्थं वदति ‘‘सकलस्स, सुद्धस्स वा’’ति। तत्थ सकलस्साति अनवसेसस्स सब्बभवादिगतस्स। सत्तविरहितस्साति परपरिकप्पितजीवरहितस्स।&lt;br&gt;&#xA;अपिचेत्थ किञ्चापि ‘‘अविज्जानिरोधा सङ्खारनिरोधो, सङ्खारनिरोधा विञ्ञाणनिरोधो’’ति एत्तावतापि सकलस्स दुक्खक्खन्धस्स अनवसेसतो निरोधो वुत्तो होति, तथापि यथा अनुलोमे यस्स यस्स पच्चयधम्मस्स अत्थिताय यो यो पच्चयुप्पन्नधम्मो न निरुज्झति पवत्तति एवाति इमस्स अत्थस्स दस्सनत्थं ‘‘अविज्जापच्चया सङ्खारा…पे॰… समुदयो होती’’ति वुत्तम्। एवं तप्पटिपक्खतो तस्स तस्स पच्चयस्स अभावे सो सो पच्चयुप्पन्नधम्मो निरुज्झति न पवत्ततीति दस्सनत्थं इध ‘‘अविज्जानिरोधा सङ्खारनिरोधो, सङ्खारनिरोधा विञ्ञाणनिरोधो, विञ्ञाणनिरोधा नामरूपनिरोधो…पे॰… दुक्खक्खन्धस्स निरोधो होती’’ति वुत्तं, न पन अनुलोमे विय कालत्तयपरियापन्नस्स दुक्खक्खन्धस्स निरोधदस्सनत्थम्। अनागतस्सेव हि अरियमग्गभावनाय असति उप्पज्जनारहस्स दुक्खक्खन्धस्स अरियमग्गभावनाय निरोधो इच्छितोति अयम्पि विसेसो वेदितब्बो।&lt;br&gt;&#xA;यदा हवेति एत्थ हवेति ब्यत्तन्ति इमस्मिं अत्थे निपातो। केचि पन ‘‘हवेति आहवे युद्धे’’ति अत्थं वदन्ति, ‘‘योधेथ मारं पञ्ञावुधेना’’ति (ध॰ प॰ ४०) हि वचनतो किलेसमारेन युज्झनसमयेति तेसं अधिप्पायो। आरम्मणूपनिज्झानलक्खणेनाति आरम्मणूपनिज्झानसभावेन। लक्खणूपनिज्झानलक्खणेनाति एत्थापि एसेव नयो। तत्थ आरम्मणूपनिज्झानं नाम अट्ठ समापत्तियो कसिणारम्मणस्स उपनिज्झायनतो। लक्खणूपनिज्झानं नाम विपस्सनामग्गफलानि। विपस्सना हि तीणि लक्खणानि उपनिज्झायतीति लक्खणूपनिज्झानं, मग्गो विपस्सनाय आगतकिच्चं साधेतीति लक्खणूपनिज्झानं, फलं तथलक्खणं निरोधसच्चं उपनिज्झायतीति लक्खणूपनिज्झानम्। नो कल्लो पञ्होति अयुत्तो पञ्हो, दुप्पञ्हो एसोति अत्थो। आदिसद्देन –&lt;br&gt;&#xA;‘‘फुसतीति अहं न वदामि। फुसतीति चाहं वदेय्यं, तत्रस्स कल्लो पञ्हो ‘को नु खो, भन्ते, फुसती’ति? एवञ्चाहं न वदामि, एवं मं अवदन्तं यो एवं पुच्छेय्य ‘किंपच्चया नु खो, भन्ते, फस्सो’ति, एस कल्लो पञ्हो। तत्र कल्लं वेय्याकरणं ‘सळायतनपच्चया फस्सो, फस्सपच्चया वेदना’ति। को नु खो, भन्ते, वेदयतीति? नो कल्लो पञ्होति भगवा अवोच, वेदयतीति अहं न वदामि, वेदयतीति चाहं वदेय्यं, तत्रस्स कल्लो पञ्हो ‘को नु खो, भन्ते, वेदयती’ति? एवञ्चाहं न वदामि। एवं मं अवदन्तं यो एवं पुच्छेय्य ‘किंपच्चया नु खो, भन्ते, वेदना’ति, एस कल्लो पञ्हो। तत्र कल्लं वेय्याकरणं ‘फस्सपच्चया वेदना, वेदनापच्चया तण्हा’’’ति (सं॰ नि॰ २.१२) –&lt;br&gt;&#xA;एवमादिं पाळिसेसं सङ्गण्हाति।&lt;br&gt;&#xA;आदिना च नयेनाति एत्थ आदि-सद्देन पन ‘‘कतमा नु खो, भन्ते, जाति, कस्स च पनायं जातीति। ‘नो कल्लो पञ्हो’ति भगवा अवोचा’’ति एवमादिं सङ्गण्हाति। ननु चेत्थ ‘‘कतमं नु खो, भन्ते, जरामरण’’न्ति (सं॰ नि॰ २.३५) इदं सुपुच्छितन्ति? किञ्चापि सुपुच्छितं, यथा पन सतसहस्सग्घनके सुवण्णथालके वड्ढितस्स सुभोजनस्स मत्थके आमलकमत्ते गूथपिण्डे ठपिते सब्बं भोजनं दुब्भोजनं होति छड्डेतब्बं, एवमेव ‘‘कस्स च पनिदं जरामरण’’न्ति इमिना सत्तूपलद्धिवादपदेन गूथपिण्डेन तं भोजनं दुब्भोजनं विय अयम्पि सब्बो दुप्पञ्हो जातोति।&lt;br&gt;&#xA;सोळस कङ्खाति ‘‘अहोसिं नु खो अहं अतीतमद्धानं, न नु खो अहोसिं, किं नु खो अहोसिं, कथं नु खो अहोसिं, किं हुत्वा किं अहोसिं नु खो अहं अतीतमद्धानं, भविस्सामि नु खो अहं अनागतमद्धानं, न नु खो भविस्सामि, किं नु खो भविस्सामि, कथं नु खो भविस्सामि, किं हुत्वा किं भविस्सामि नु खो अहं अनागतमद्धानं, अहं नु खोस्मि, नो नु खोस्मि, किं नु खोस्मि, कथं नु खोस्मि, अयं नु खो सत्तो कुतो आगतो, सो कुहिं गामी भविस्सती’’ति (सं॰ नि॰ २.२०; म॰ नि॰ १.१८) एवमागता अतीतानागतपच्चुप्पन्नविसया सोळसविधा कङ्खा।&lt;br&gt;&#xA;तत्थ (म॰ नि॰ अट्ठ॰ १.१८; सं॰ नि॰ अट्ठ॰ २.२.२०) अहोसिं नु खो, न नु खोति सस्सताकारञ्च अधिच्चसमुप्पत्तिआकारञ्च निस्साय अतीते अत्तनो विज्जमानतञ्च अविज्जमानतञ्च कङ्खति, किं कारणन्ति न वत्तब्बम्। उम्मत्तको विय हि बालपुथुज्जनो यथा तथा वा पवत्तति। अपिच अयोनिसोमनसिकारोयेवेत्थ कारणम्। एवं अयोनिसोमनसिकारस्स पन किं कारणन्ति? स्वेव पुथुज्जनभावो अरियानं अदस्सनादीनि वा। ननु च पुथुज्जनोपि योनिसो मनसि करोतीति। को वा एवमाह ‘‘न मनसि करोती’’ति। न पन तत्थ पुथुज्जनभावो कारणं, सद्धम्मसवनकल्याणमित्तादीनि तत्थ कारणानि । न हि मच्छमंसादीनि अत्तनो पकतिया सुगन्धानि, अभिसङ्खारपच्चया पन सुगन्धानिपि होन्ति।&lt;br&gt;&#xA;किं नु खो अहोसिन्ति जातिलिङ्गुपपत्तियो निस्साय ‘‘खत्तियो नु खो अहोसिं, ब्राह्मणवेस्ससुद्दगहट्ठपब्बजितदेवमनुस्सानं अञ्ञतरो’’ति कङ्खति।&lt;br&gt;&#xA;कथं नु खोति सण्ठानाकारं निस्साय ‘‘दीघो नु खो अहोसिं, रस्सओदातकण्हप्पमाणिकअप्पमाणिकादीनं अञ्ञतरो’’ति कङ्खति। केचि पन ‘‘इस्सरनिम्मानादिं निस्साय ‘केन नु खो कारणेन अहोसि’न्ति हेतुतो कङ्खती’’ति वदन्ति।&lt;br&gt;&#xA;किं हुत्वा किं अहोसिन्ति जातिआदीनि निस्साय ‘‘खत्तियो हुत्वा नु खो ब्राह्मणो अहोसिं…पे॰… देवो हुत्वा मनुस्सो’’ति अत्तनो परम्परं कङ्खति। सब्बत्थेव पन अद्धानन्ति कालाधिवचनमेतं, तञ्च भुम्मत्थे उपयोगवचनं दट्ठब्बम्।&lt;br&gt;&#xA;भविस्सामि नु खो, न नु खोति सस्सताकारञ्च उच्छेदाकारञ्च निस्साय अनागते अत्तनो विज्जमानतञ्च अविज्जमानतञ्च कङ्खति। सेसमेत्थ वुत्तनयमेव।&lt;br&gt;&#xA;अहं नु खोस्मीति अत्तनो अत्थिभावं कङ्खति। युत्तं पनेतन्ति? युत्तं अयुत्तन्ति का एत्थ चिन्ता। अपिचेत्थ इदं वत्थुम्पि उदाहरन्ति, चूळमाताय किर पुत्तो मुण्डो, महामाताय पुत्तो अमुण्डो। तं सुत्तं मुण्डेसुम्। सो उट्ठाय ‘‘अहं नु खो चूळमाताय पुत्तो’’ति चिन्तेसि। एवं ‘‘अहं नु खोस्मी’’ति कङ्खा होति।&lt;br&gt;&#xA;नो नु खोस्मीति अत्तनो नत्थिभावं कङ्खति। तत्रापि इदं वत्थु – एको किर मच्छे गण्हन्तो उदके चिरट्ठानेन सीतिभूतं अत्तनो ऊरुं ‘‘मच्छो’’ति चिन्तेत्वा पहरि। अपरो सुसानपस्से खेत्तं रक्खन्तो भीतो सङ्कुटितो सयि। सो पटिबुज्झित्वा अत्तनो जण्णुकानि ‘‘द्वे यक्खा’’ति चिन्तेत्वा पहरि, एवं ‘‘नो नु खोस्मी’’ति कङ्खति।&lt;br&gt;&#xA;किं नु खोस्मीति खत्तियोव समानो अत्तनो खत्तियभावं कङ्खति कण्णो विय सूतपुत्तसञ्ञी। एस नयो सेसेसु। देवो पन समानो देवभावं अजानन्तो नाम नत्थि। सोपि पन ‘‘अहं रूपी नु खो अरूपी नु खो’’तिआदिना नयेन कङ्खति। खत्तियादयो कस्मा न जानन्तीति चे? अप्पच्चक्खा तेसं तत्थ तत्थ कुले उप्पत्ति। गहट्ठापि च पातलिकादयो पब्बजितसञ्ञिनो। पब्बजितापि ‘‘कुप्पं नु खो मे कम्म’’न्तिआदिना नयेन गहट्ठसञ्ञिनो। मनुस्सापि च एकच्चे राजानो विय अत्तनि देवसञ्ञिनो होन्ति।&lt;br&gt;&#xA;कथं नु खोस्मीति वुत्तनयमेव। केवलञ्हेत्थ अब्भन्तरे जीवो नाम अत्थीति गहेत्वा तस्स सण्ठानाकारं निस्साय ‘‘दीघो नु खोस्मि, रस्सचतुरस्सछळंसअट्ठंससोळसंसादीनं अञ्ञतरप्पकारो’’ति कङ्खन्तो ‘‘कथं नु खोस्मी’’ति कङ्खतीति वेदितब्बो। सरीरसण्ठानं पन पच्चुप्पन्नं अजानन्तो नाम नत्थि।&lt;br&gt;&#xA;कुतो आगतो, सो कुहिं गामी भविस्सतीति अत्तभावस्स आगतिगतिट्ठानं कङ्खति।&lt;br&gt;&#xA;वपयन्तीति विअपयन्ति, इकारलोपेनायं निद्देसो। ब्यपयन्तीति वुत्तं होति। तेनाह ‘‘वपयन्ति अपगच्छन्ती’’ति। अपगमनञ्च अनुप्पत्तिनिरोधवसेनाति आह ‘‘निरुज्झन्ती’’ति।&lt;br&gt;&#xA;३. कदा पनस्स बोधिपक्खियधम्मा चतुसच्चधम्मा वा पातुभवन्ति उप्पज्जन्ति पकासन्तीति? विपस्सनामग्गञाणेसु पवत्तमानेसु। तत्थ विपस्सनाञाणे ताव विपस्सनाञाणसम्पयुत्ता सतिआदयो विपस्सनाञाणञ्च यथारहं अत्तनो अत्तनो विसयेसु तदङ्गप्पहानवसेन सुभसञ्ञादिके पजहन्ता कायानुपस्सनादिवसेन विसुं विसुं उप्पज्जन्ति। मग्गक्खणे पन ते निब्बानमालम्बित्वा समुच्छेदवसेन पटिपक्खे पजहन्ता चतूसुपि अरियसच्चेसु असम्मोहपटिवेधसाधनवसेन सकिदेव उप्पज्जन्ति। एवं तावेत्थ बोधिपक्खियधम्मानं उप्पज्जनट्ठेन पातुभावो वेदितब्बो। अरियसच्चधम्मानं पन लोकियानं विपस्सनाक्खणे विपस्सनाय आरम्मणकरणवसेन लोकुत्तरानं तदधिमुत्ततावसेन मग्गक्खणे निरोधसच्चस्स आरम्मणाभिसमयवसेन सब्बेसम्पि किच्चाभिसमयवसेन पाकटभावतो पकासनट्ठेन पातुभावो वेदितब्बो।&lt;br&gt;&#xA;इति भगवा सतिपि सब्बाकारेन सब्बधम्मानं अत्तनो ञाणस्स पाकटभावे पटिच्चसमुप्पादमुखेन विपस्सनाभिनिवेसस्स कतत्ता निपुणगम्भीरसुदुद्दसताय पच्चयाकारस्स तं पच्चवेक्खित्वा उप्पन्नबलवसोमनस्सो पटिपक्खसमुच्छेदविभावनेन सद्धिं अत्तनो तदभिसमयानुभावदीपकमेवेत्थ उदानं उदानेसि।&lt;br&gt;&#xA;‘‘कामा ते पठमा सेना’’तिआदिना नयेन वुत्तप्पकारं मारसेनन्ति –&lt;br&gt;&#xA;‘‘कामा ते पठमा सेना, दुतिया अरति वुच्चति।&lt;br&gt;&#xA;ततिया खुप्पिपासा ते, चतुत्थी तण्हा पवुच्चति॥&lt;br&gt;&#xA;‘‘पञ्चमी थिनमिद्धं ते, छट्ठा भीरू पवुच्चति।&lt;br&gt;&#xA;सत्तमी विचिकिच्छा ते, मक्खो थम्भो च अट्ठमा॥&lt;br&gt;&#xA;‘‘लाभो सिलोको सक्कारो, मिच्छालद्धो च यो यसो।&lt;br&gt;&#xA;यो चत्तानं समुक्कंसे, परे च अवजानति॥&lt;br&gt;&#xA;‘‘एसा नमुचि ते सेना, कण्हस्साभिप्पहारिनी।&lt;br&gt;&#xA;न नं असूरो जिनाति, जेत्वा च लभते सुख’’न्ति॥ (सु॰ नि॰ ४३८-४४१; महानि॰ २८) –&lt;br&gt;&#xA;इमिना नयेन वुत्तप्पकारं मारसेनम्।&lt;br&gt;&#xA;तत्थ (सु॰ नि॰ अट्ठ॰ २.४३९-४१; महानि॰ अट्ठ॰ २८) यस्मा आदितोव अगारियभूते सत्ते वत्थुकामेसु किलेसकामा मोहयन्ति, ते अभिभुय्य अनगारियभावं उपगतानं पन्तेसु वा सेनासनेसु अञ्ञतरञ्ञतरेसु वा अधिकुसलेसु धम्मेसु अरति उप्पज्जति। वुत्तम्पि चेतं ‘‘पब्बजितेन खो, आवुसो, अभिरति दुक्करा’’ति (सं॰ नि॰ ४.३३१)। ततो ते परपटिबद्धजीविकत्ता खुप्पिपासा बाधति, ताय बाधितानं परियेसन तण्हा चित्तं किलमयति, अथ नेसं किलन्तचित्तानं थिनमिद्धं ओक्कमति, ततो विसेसमनधिगच्छन्तानं दुरभिसम्भवेसु अरञ्ञवनपत्थेसु सेनासनेसु विहरतं उत्राससञ्ञिता भीरु जायति, तेसं उस्सङ्कितपरिसङ्कितानं दीघरत्तं विवेकरसमनस्सादयमानानं विहरतं ‘‘न सिया नु खो एस मग्गो’’ति पटिपत्तियं विचिकिच्छा उप्पज्जति, तं विनोदेत्वा विहरतं अप्पमत्तकेन विसेसाधिगमेन मानमक्खथम्भा जायन्ति, तेपि विनोदेत्वा विहरतं ततो अधिकतरं विसेसाधिगमं निस्साय लाभसक्कारसिलोका उप्पज्जन्ति, लाभादिमुच्छिता धम्मपतिरूपकानि पकासेन्ता मिच्छायसं अधिगन्त्वा तत्थ ठिता जातिआदीहि अत्तानं उक्कंसेन्ति परं वम्भेन्ति, तस्मा कामादीनं पठमसेनादिभावो वेदितब्बो।&lt;br&gt;&#xA;एवमेतं दसविधं सेनं उद्दिसित्वा यस्मा सा कण्हधम्मसमन्नागतत्ता कण्हस्स नमुचिनो उपकाराय संवत्तति, तस्मा नं ‘‘तव सेना’’ति निद्दिसन्तेन ‘‘एसा नमुचि ते सेना, कण्हस्साभिप्पहारिनी’’ति वुत्तम्। तत्थ अभिप्पहारिनीति समणब्राह्मणानं घातनी निप्पोथनी, अन्तरायकरीति अत्थो। न नं असूरो जिनाति, जेत्वा च लभते सुखन्ति एवं तव सेनं असूरो काये च जीविते च सापेक्खो पुरिसो न जिनाति, सूरो पन जिनाति, जेत्वा च मग्गसुखं फलसुखञ्च अधिगच्छतीति अत्थो। सोपि ब्राह्मणोति सोपि खीणासवब्राह्मणो।&lt;br&gt;&#xA;इदानि ‘‘तेन खो पन समयेन भगवा सत्ताहं एकपल्लङ्केन निसिन्नो होति विमुत्तिसुखपटिसंवेदी। अथ खो भगवा तस्स सत्ताहस्स अच्चयेन तम्हा समाधिम्हा वुट्ठहित्वा रत्तिया पठमं यामं पटिच्चसमुप्पादं अनुलोमं साधुकं मनसाकासि। रत्तिया मज्झिमं यामं पटिच्चसमुप्पादं पटिलोमं साधुकं मनसाकासि। रत्तिया पच्छिमं यामं पटिच्चसमुप्पादं अनुलोमपटिलोमं साधुकं मनसाकासी’’ति एवं वुत्ताय उदानपाळिया (उदा॰ १) इमिस्सा च खन्धकपाळिया अविरोधं दस्सेतुं ‘‘उदाने पना’’तिआदि आरद्धम्। एत्थ तस्स वसेनाति तस्स पच्चयाकारपजाननस्स पच्चयक्खयाधिगमस्स च वसेन। एकेकमेव कोट्ठासन्ति अनुलोमपटिलोमेसु एकेकमेव कोट्ठासम्। पाटिपदरत्तिया एवं मनसाकासीति रत्तिया तीसुपि यामेसु अनुलोमपटिलोमंयेव मनसाकासि। भगवा किर ठपेत्वा रतनघरसत्ताहं सेसेसु छसु सत्ताहेसु अन्तरन्तरा धम्मं पच्चवेक्खित्वा येभुय्येन विमुत्तिसुखपटिसंवेदी विहासि, रतनघरसत्ताहे पन अभिधम्मपविचयवसेनेव विहासि। तस्मा अन्तरन्तरा धम्मपच्चवेक्खणवसेन उप्पादितमनसिकारेसु पाटिपदरत्तिया उप्पादितं मनसिकारं सन्धाय इमिस्सं खन्धकपाळियं एवं वुत्तन्ति अधिप्पायो।&lt;br&gt;&#xA;बोधिकथावण्णना निट्ठिता।&lt;/p&gt;</description>
    </item>
    <item>
      <title>०२. उपोसथक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_uposathakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_uposathakkhandhakam/</guid>
      <description>&lt;p&gt;२. उपोसथक्खन्धकम्&lt;/p&gt;&#xA;&lt;h2 id=&#34;सननपतनजननदकथवणणन&#34;&gt;सन्निपातानुजाननादिकथावण्णना&lt;/h2&gt;&#xA;&lt;p&gt;१३२. उपोसथक्खन्धके तरन्ति प्लवन्ति एत्थ बालाति तित्थम्। इतोति इमस्मिं सासने लद्धितो। तं कथेन्तीति ‘‘इमस्मिं नाम दिवसे मुहुत्ते वा इदं कत्तब्ब’’न्तिआदिना कथेन्ति।&lt;br&gt;&#xA;१३४. ‘‘सुणातु मे भन्ते’’तिआदीसु यं वत्तब्बं, तं मातिकाट्ठकथायं (कङ्खा॰ अट्ठ॰ निदानवण्णना) वित्थारतो आगतमेवाति न इध वित्थारयिस्साम, अत्थिकेहि पन ततोयेव गहेतब्बम्।&lt;br&gt;&#xA;१३५. आपज्जित्वा वा वुट्ठितोति एत्थ आरोचितापि आपत्ति असन्ती नाम होतीति वेदितब्बम्। तेनेव मातिकाट्ठकथायं (कङ्खा॰ अट्ठ॰ निदानवण्णना) वुत्तं ‘‘यस्स पन एवं अनापन्ना वा आपत्ति आपज्जित्वा च पन वुट्ठिता वा देसिता वा आरोचिता वा, तस्स सा आपत्ति असन्ती नाम होती’’ति। मुसावादो नाम वचीभेदपच्चया होतीति आह ‘‘न मुसावादलक्खणेना’’ति। भगवतो पन वचनेनाति सम्पजानमुसावादे किं होति? ‘‘दुक्कटं होती’’ति इमिना वचनेन। वचीद्वारे अकिरियसमुट्ठाना आपत्ति होतीति यस्मा यस्स भिक्खुनो अधम्मिकाय पटिञ्ञाय तुण्हीभूतस्स निसिन्नस्स मनोद्वारे आपत्ति नाम नत्थि, यस्मा पन आवि कातब्बं न आवि अकासि, तेनस्स वचीद्वारे अकिरियसमुट्ठाना आपत्ति होति।&lt;br&gt;&#xA;वाचाति वाचाय, य-कारलोपेनायं निद्देसो। केनचि मनुजेन वाचाय अनालपन्तोति योजेतब्बम्। गिरं नो च परे भणेय्याति ‘‘इमे सोस्सन्ती’’ति परपुग्गले सन्धाय सद्दम्पि न निच्छारेय्य। आपज्जेय्य वाचसिकन्ति वाचतो समुट्ठितं आपत्तिं आपज्जेय्य।&lt;br&gt;&#xA;अन्तरायकरोति विप्पटिसारवत्थुताय पामोज्जादिसम्भवं निवारेत्वा पठमज्झानादीनं अधिगमाय अन्तरायकरो। तस्स भिक्खुनो फासु होतीति अविप्पटिसारमूलकानं पामोज्जादीनं वसेन तस्स भिक्खुनो सुखा पटिपदा सम्पज्जतीति अत्थो।&lt;br&gt;&#xA;सन्निपातानुजाननादिकथावण्णना निट्ठिता।&lt;/p&gt;</description>
    </item>
    <item>
      <title>०२. पारिवासिकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_pArivAsikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_pArivAsikakkhandhakam/</guid>
      <description>&lt;p&gt;२. पारिवासिकक्खन्धकम्&lt;/p&gt;&#xA;&lt;h2 id=&#34;परवसकवततकथवणणन&#34;&gt;पारिवासिकवत्तकथावण्णना&lt;/h2&gt;&#xA;&lt;p&gt;७५. पारिवासिकक्खन्धके नवकतरं पारिवासिकन्ति अत्तनो नवकतरं पारिवासिकम्। पारिवासिकस्स हि अत्तनो नवकतरं पारिवासिकं ठपेत्वा अञ्ञे मूलायपटिकस्सनारहमानत्तारहमानत्तचारिकअब्भानारहापि पकतत्तट्ठानेयेव तिट्ठन्ति। तेनाह ‘‘अन्तमसो मूलायपअकस्सनारहादीनम्पी’’ति। पादे घंसेन्ति एतेनाति पादघंसनं, सक्खरकथलादि। ‘‘अनुजानामि, भिक्खवे, तिस्सो पादघंसनियो सक्खरं कथलं समुद्दफेणक’’न्ति (चूळव॰ २६९) हि वुत्तम्। सद्धिविहारिकादीनम्पि सादियन्तस्साति सद्धिविहारिकानम्पि अभिवादनादिं सादियन्तस्स। ‘‘मा मं गामप्पवेसनं आपुच्छथा’’ति वुत्ते अनापुच्छापि गामं पविसितुं वट्टति। यो यो वुड्ढोति पारिवासिकेसु भिक्खूसु यो यो वुड्ढो। नवकतरस्स सादितुन्ति पारिवासिकनवकतरस्स अभिवादनादिं सादितुम्।&lt;br&gt;&#xA;तत्थेवाति सङ्घनवकट्ठानेयेव। अत्तनो पाळिया पवारेतब्बन्ति अत्तनो वस्सग्गेन पत्तपाळिया पवारेतब्बं, न पन सब्बेसु पवारितेसूति अत्थो। यदि पन न गण्हाति न विस्सज्जेतीति यदि पुरिमदिवसे अत्तनो न गण्हाति गहेत्वा च न विस्सज्जेति। चतुस्सालभत्तन्ति भोजनसालायं पटिपाटिया दिय्यमानभत्तम्। हत्थपासे ठितेनाति दायकस्स हत्थपासे ठितेन।&lt;br&gt;&#xA;७६. अञ्ञो सामणेरो न गहेतब्बोति उपज्झायेन हुत्वा अञ्ञो सामणेरो न गहेतब्बो। उपज्झं दत्वा गहितसामणेरापीति पकतत्तकाले उपज्झं दत्वा गहितसामणेरापि। लद्धसम्मुतिकेन आणत्तोपि गरुधम्मेहि अञ्ञेहि वा ओवदितुं लभतीति आह ‘‘पटिबलस्स वा भिक्खुस्स भारो कातब्बो’’ति। आगता भिक्खुनियो वत्तब्बाति सम्बन्धो। सवचनीयन्ति सदोसम्। जेट्ठकट्ठानं न कातब्बन्ति पधानट्ठानं न कातब्बम्। किं तन्ति आह ‘‘पातिमोक्खुद्देसकेन वा’’तिआदि।&lt;br&gt;&#xA;रजेहि हता उपहता भूमि एतिस्साति रजोहतभूमि, रजोकिण्णभूमीति अत्थो। पच्चयन्ति वस्सावासिकलाभं सन्धाय वुत्तम्। एकपस्से ठत्वाति पाळिं विहाय भिक्खूनं पच्छतो ठत्वा। सेनासनं न लभतीति सेय्यापरियन्तभागिताय वस्सग्गेन गण्हितुं न लभति। अस्साति भवेय्य। ‘‘आगन्तुकेन आरोचेतब्बं, आगन्तुकस्स आरोचेतब्ब’’न्ति अविसेसेन वुत्तत्ता सचे द्वे पारिवासिका गतट्ठाने अञ्ञमञ्ञं पस्सन्ति, उभोहिपि अञ्ञमञ्ञस्स आरोचेतब्बम्। यथा बहि दिस्वा आरोचितस्स भिक्खुनो विहारं आगते पुन आरोचनकिच्चं नत्थि, एवं अञ्ञं विहारं गतेनपि तत्थ पुब्बे आरोचितस्स पुन आरोचनकिच्चं नत्थीति वदन्ति।&lt;br&gt;&#xA;८१. अविसेसेनाति पारिवासिकस्स उक्खित्तकस्स च अविसेसेन। ओबद्धन्ति पलिबुद्धम्।&lt;br&gt;&#xA;८३. सहवासोति वुत्तप्पकारे छन्ने पकतत्तेन भिक्खुना सद्धिं सयनमेव अधिप्पेतं, न सेसइरियापथकप्पनम्। सेसमेत्थ सुविञ्ञेय्यमेव।&lt;br&gt;&#xA;पारिवासिकक्खन्धकवण्णना निट्ठिता।&lt;/p&gt;</description>
    </item>
    <item>
      <title>०२. सङ्घादिसेसकण्डं (भिक्खुनीविभङ्गवण्णना)</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_sanghAdisesakaNDaM_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/02_sanghAdisesakaNDaM_bhikkhunIvibhangavaNNanA/</guid>
      <description>&lt;p&gt;२. सङ्घादिसेसकण्डं (भिक्खुनीविभङ्गवण्णना)&lt;/p&gt;&#xA;&lt;h2 id=&#34;१-पठमसङघदसससकखपदवणणन&#34;&gt;१. पठमसङ्घादिसेससिक्खापदवण्णना&lt;/h2&gt;&#xA;&lt;p&gt;६७९. सङ्घादिसेसकण्डस्स पठमसिक्खापदे द्वीसु जनेसूति अड्डकारकेसु द्वीसु जनेसु। यो कोचीति तेसुयेव द्वीसु यो कोचि, अञ्ञो वा तेहि आणत्तो। दुतियस्स आरोचेतीति एत्थापि द्वीसु जनेसु यस्स कस्सचि दुतियस्स कथं यो कोचि आरोचेतीति एवमत्थो गहेतब्बोति आह ‘‘दुतियस्स आरोचेतीति एत्थापि एसेव नयो’’ति। गतिगतन्ति चिरकालपवत्तम्।&lt;br&gt;&#xA;आपत्तीति आपज्जनम्। सह वत्थुज्झाचाराति वत्थुवीतिक्कमेन सह। सहयोगे करणवचनप्पसङ्गे इदं निस्सक्कवचनम्। यन्ति यं धम्मम्। निस्सारेतीति आपन्नं भिक्खुनिसङ्घम्हा निस्सारेति। हेतुम्हि चायं कत्तुवोहारो। निस्सारणहेतुभूतो हि धम्मो निस्सारणीयोति वुत्तो। गीवायेव होति, न पाराजिकं अनाणत्तिया गहितत्ता। यथा दासदासीवापीआदीनि सम्पटिच्छितुं न वट्टति, एवं तेसं अत्थाय अड्डकरणम्पि न वट्टतीति आह ‘‘अयं अकप्पियअड्डो नाम, न वट्टती’’ति।&lt;br&gt;&#xA;एत्थ च सचे अधिकरणट्ठानं गन्त्वा ‘‘अम्हाकं एसो दासो, दासी, वापी, खेत्तं, आरामो, आरामवत्थु, गावो, अजा, कुक्कुटा’’तिआदिना वोहरति, अकप्पियम्। ‘‘अयं अम्हाकं आरामिको, अयं वापी इत्थन्नामेन सङ्घस्स भण्डधोवनत्थाय दिन्ना, इतो खेत्ततो आरामतो उप्पज्जनकचतुपच्चया इतो गावितो महिंसितो अजातो उप्पज्जनकगोरसा इत्थन्नामेन सङ्घस्स दिन्नाति पुच्छिते वा अपुच्छिते वा वत्तुं वट्टती’’ति वदन्ति। सेसमेत्थ उत्तानमेव। अनाकड्ढिताय अड्डकरणं, अड्डपरियोसानन्ति इमानि पनेत्थ द्वे अङ्गानि।&lt;br&gt;&#xA;पठमसङ्घादिसेससिक्खापदवण्णना निट्ठिता।&lt;/p&gt;</description>
    </item>
    <item>
      <title>०३. निस्सग्गियकण्डं (भिक्खुनीविभङ्गवण्णना)</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_nissaggiyakaNDaM_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_nissaggiyakaNDaM_bhikkhunIvibhangavaNNanA/</guid>
      <description>&lt;p&gt;३. निस्सग्गियकण्डं (भिक्खुनीविभङ्गवण्णना)&lt;br&gt;&#xA;७३३. निस्सग्गियेसु पठमं उत्तानमेव।&lt;br&gt;&#xA;७४०. दुतिये ‘‘अय्याय दम्मीति एवं पटिलद्धन्ति निस्सट्ठपटिलद्धम्। तेनेव मातिकाट्ठकथायम्पि ‘‘निस्सट्ठं पटिलभित्वापि यथादानेयेव उपनेतब्ब’’न्ति वुत्तम्। यथादानेयेव उपनेतब्बन्ति यथा दायकेन दिन्नं, तथा उपनेतब्बं, अकालचीवरपक्खेयेव ठपेतब्बन्ति वुत्तं होति। एत्थ च भाजापिताय लद्धचीवरमेव निस्सग्गियं होति, तं विनयकम्मं कत्वापि अत्तना न लभति। सेसमेत्थ उत्तानमेव। अकालचीवरता, तथासञ्ञिता, कालचीवरन्ति अधिट्ठाय लेसेन भाजापनं, पटिलाभोति इमानि पनेत्थ चत्तारि अङ्गानि।&lt;br&gt;&#xA;७४३. ततिये मेतन्ति मे एतम्। सकसञ्ञाय गहितत्ता पाचित्तियं दुक्कटञ्च वुत्तम्। इतरथा भण्डग्घेन कारेतब्बम्। उपसम्पन्नता, परिवत्तितचीवरस्स विकप्पनुपगता, सकसञ्ञाय अच्छिन्दनं वा अच्छिन्दापनं वाति इमानि पनेत्थ तीणि अङ्गानि।&lt;br&gt;&#xA;७४८-७५२. चतुत्थे आहटसप्पिं दत्वाति अत्तनो दत्वा। यमकं पचितब्बन्ति सप्पिञ्च तेलञ्च एकतो कत्वा पचितब्बम्। लेसेन गहेतुकामता, अञ्ञस्स विञ्ञापनं, पटिलाभोति इमानि पनेत्थ तीणि अङ्गानि।&lt;br&gt;&#xA;७५३. पञ्चमे साति थुल्लनन्दा। अयन्ति अयं सिक्खमाना। चेतापेत्वाति जानापेत्वा इच्चेव अत्थोति इध वुत्तं, मातिकाट्ठकथायं (कङ्खा॰ अट्ठ॰ अञ्ञचेतापनसिक्खापदवण्णना) पन ‘‘अञ्ञं चेतापेत्वाति अत्तनो कप्पियभण्डेन इदं नाम आहराति अञ्ञं परिवत्तापेत्वा’’ति वुत्तं, तस्मा ‘‘चेतापेत्वा’’ति इमस्स परिवत्तापेत्वातिपि अत्थो दट्ठब्बो। अञ्ञं चेतापेय्याति ‘‘एवं मे इदं दत्वा अञ्ञम्पि आहरिस्सती’’ति मञ्ञमाना ‘‘न मे इमिना अत्थो, इदं नाम मे आहरा’’ति ततो अञ्ञं चेतापेय्य।&lt;br&gt;&#xA;७५८. छट्ठे धम्मकिच्चन्ति पुञ्ञकम्मम्। पावारिकस्साति दुस्सवाणिजकस्स। याय चेतापितं, तस्सायेव निस्सग्गियं निस्सट्ठपटिलाभो च, तस्मा ताय भिक्खुनिया निस्सट्ठं पटिलभित्वा यथादाने उपनेतब्बं, न अत्तना गहेतब्बम्। अञ्ञस्सत्थायाति चीवरादीसु अञ्ञतरस्सत्थाय। अञ्ञुद्दिसिकेनाति पुरिमस्सेवत्थदीपनम्। परिक्खारेनाति कप्पियभण्डेन।&lt;br&gt;&#xA;७६४. सत्तमे सयं याचितकेनाति सयं याचितकेनापीति अत्थो। तेनेव पाळियं ‘‘तेन च परिक्खारेन सयम्पि याचित्वा’’ति वुत्तं, ततोयेव मातिकाट्ठकथायं ‘‘सञ्ञाचिकेनाति सयं याचितकेनापी’’ति अत्थो वुत्तो।&lt;br&gt;&#xA;७६८-७७३. अट्ठमनवमदसमानि उत्तानत्थानेव।&lt;br&gt;&#xA;७८४. एकादसमे यस्मा पवारितट्ठाने विञ्ञत्ति नाम न पटिसेधेतब्बा, तस्मा भगवा धम्मनिमन्तनवसेन पवारितट्ठाने ‘‘वदेय्यासि येनत्थो’’ति वुत्ताय ‘‘चतुक्कंसपरमं विञ्ञापेतब्ब’’न्ति परिच्छेदं दस्सेतीति वेदितब्बम्। तेनेव मातिकाट्ठकथायं (कङ्खा॰ अट्ठ॰ गरुपावुरणसिक्खापदवण्णना) ‘‘चेतापेतब्बन्ति ठपेत्वा सहधम्मिके च ञातकपवारिते च अञ्ञेन किस्मिञ्चिदेव गुणे परितुट्ठेन वदेय्यासि येनत्थोति वुत्ताय विञ्ञापेतब्ब’’न्ति वुत्तम्।&lt;br&gt;&#xA;७८८. द्वादसमं उत्तानत्थमेव।&lt;br&gt;&#xA;भिक्खुनीविभङ्गे निस्सग्गियपाचित्तियसिक्खापदवण्णना निट्ठिता।&lt;br&gt;&#xA;निस्सग्गियकण्डं निट्ठितम्।&lt;/p&gt;</description>
    </item>
    <item>
      <title>०३. वस्सूपनायिकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_vassUpanAyikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_vassUpanAyikakkhandhakam/</guid>
      <description>&lt;p&gt;३. वस्सूपनायिकक्खन्धकम्&lt;/p&gt;&#xA;&lt;h2 id=&#34;वससपनयकनजननकथवणणन&#34;&gt;वस्सूपनायिकानुजाननकथावण्णना&lt;/h2&gt;&#xA;&lt;p&gt;१८४. वस्सूपनायिकक्खन्धके इध-सद्दो निपातमत्तोति ओकासपरिदीपनस्सपि असम्भवतो अत्थन्तरस्स अबोधनतो वुत्तम्। अपरज्जुगताय अस्साति इमिना असमानाधिकरणविसयो बाहिरत्थसमासोयन्ति दस्सेति। अपरज्जूति आसाळ्हीपुण्णमितो अपरं दिनं, पाटिपदन्ति अत्थो। अस्साति आसाळ्हीपुण्णमिया।&lt;/p&gt;&#xA;&lt;h2 id=&#34;वससन-चरकपटकखपदकथवणणन&#34;&gt;वस्साने चारिकापटिक्खेपादिकथावण्णना&lt;/h2&gt;&#xA;&lt;p&gt;१८५. अनपेक्खगमनेन वा अञ्ञत्थ अरुणं उट्ठापनेन वा आपत्ति वेदितब्बाति एत्थ अनपेक्खगमनेन उपचारातिक्कमे आपत्ति वेदितब्बा, सापेक्खगमनेन अञ्ञत्थ अरुणुट्ठापनेन आपत्ति वेदितब्बा।&lt;/p&gt;&#xA;&lt;h2 id=&#34;सततहकरणयनजननकथवणणन&#34;&gt;सत्ताहकरणीयानुजाननकथावण्णना&lt;/h2&gt;&#xA;&lt;p&gt;१८७-१८९. तीणि परिहीनानीति भिक्खुनीनं वच्चकुटिआदीनं पटिक्खित्तत्ता पहीनानि। वारेय्यन्ति आवाहविवाहमङ्गलम्। सुत्तन्तोति अत्तनो पगुणसुत्तन्तो। न पलुज्जतीति न विनस्सति न अन्तरधायति।&lt;/p&gt;&#xA;&lt;h2 id=&#34;पहतयव-अनजननकथवणणन&#34;&gt;पहितेयेव अनुजाननकथावण्णना&lt;/h2&gt;&#xA;&lt;p&gt;१९९. भिक्खुगतिकोति भिक्खुनिस्सितको। सो पन यस्मा भिक्खूहि सद्धिं वसति, तस्मा वुत्तं ‘‘भिक्खूहि सद्धिं वसनकपुरिसो’’ति। सत्ताहकरणीयेन गन्त्वा बहिद्धा अरुणुट्ठापनं रत्तिच्छेदो। अनिमन्तितेन गन्तुं न वट्टतीति एत्थ अनिमन्तितत्ता सत्ताहकिच्चं अधिट्ठहित्वा गच्छन्तस्सपि वस्सच्छेदो चेव दुक्कटञ्च होतीति वेदितब्बम्। यथावुत्तञ्हि रत्तिच्छेदकारणं विना तिरोविहारे वसित्वा आगच्छिस्सामीति गच्छतोपि वस्सच्छेदं वदन्ति। गन्तुं वट्टतीति सत्ताहकरणीयेन गन्तुं वट्टति। एवं गच्छन्तेन च अन्तोउपचारसीमायं ठितेनेव ‘‘अन्तोसत्ताहे आगच्छिस्सामी’’ति आभोगं कत्वा गन्तब्बम्। सचे आभोगं अकत्वा उपचारसीमं अतिक्कमति, छिन्नवस्सोव होतीति वदन्ति। भण्डकन्ति चीवरं सन्धाय वुत्तम्। पहिणन्तीति चीवरधोवनादिकम्मेन पहिणन्ति। सम्पापुणितुं न सक्कोति, वट्टतीति एत्थ ‘‘अज्जेव आगमिस्सामी’’ति सामन्तविहारं गन्त्वा पुन आगच्छन्तस्स अन्तरामग्गे सचे अरुणुग्गमनं होति, वस्सच्छेदोपि न होति, रत्तिच्छेददुक्कटञ्च नत्थीति वदन्ति। ‘‘आचरियं पस्सिस्सामी’’ति पन गन्तुं लभतीति ‘‘अगिलानम्पि आचरियं उपज्झायं वा पस्सिस्सामी’’ति सत्ताहकरणीयेन गन्तुं लभति। सचे पन नं आचरियो ‘‘अज्ज मा गच्छा’’ति वदति, वट्टतीति एवं सत्ताहकरणीयेन गतं अन्तोसत्ताहेयेव पुन आगच्छन्तं सचे आचरियो उपज्झायो वा ‘‘अज्ज मा गच्छा’’ति वदति, वट्टति, सत्ताहातिक्कमेपि अनापत्तीति अधिप्पायो, वस्सच्छेदो पन होतियेवाति दट्ठब्बं सत्ताहस्स बहिद्धा वीतिनामितत्ता।&lt;/p&gt;</description>
    </item>
    <item>
      <title>०३. समुच्चयक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_samuchchayakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/03_samuchchayakkhandhakam/</guid>
      <description>&lt;p&gt;३. समुच्चयक्खन्धकम्&lt;/p&gt;&#xA;&lt;h2 id=&#34;सककवससटठकथवणणन&#34;&gt;सुक्कविस्सट्ठिकथावण्णना&lt;/h2&gt;&#xA;&lt;p&gt;९७. समुच्चयक्खन्धके वुत्तनयेन वत्तं समादातब्बन्ति पारिवासिकक्खन्धकवण्णनायं वुत्तनयेन द्वीहि पदेहि एकेन वा समादातब्बम्। वेदियामीति चित्तेन सम्पटिच्छित्वा सुखं अनुभवामि, न तप्पच्चया अहं दुक्खितोति अधिप्पायो। वुत्तनयेनेव सङ्घमज्झे निक्खिपितब्बन्ति पारिवासिकक्खन्धके वुत्तनयेन ‘‘मानत्तं निक्खिपामि, वत्तं निक्खिपामी’’ति इमेहि द्वीहि एकेन वा निक्खिपितब्बम्। तस्स आरोचेत्वा निक्खिपितब्बन्ति अनारोचनेन वत्तभेददुक्कटपरिमोचनत्थं वुत्तम्। द्वे लेड्डुपाते अतिक्कमित्वाति भिक्खूनं सज्झायनसद्दसवनूपचारविजहनत्थं वुत्तं, महामग्गतो ओक्कम्माति मग्गप्पटिपन्नभिक्खूनं उपचारविजहनत्थं, गुम्बेन वा वतिया वा पटिच्छन्नट्ठानेति दस्सनूपचारविजहनत्थम्। अनिक्खित्तवत्तेन अन्तोउपचारगतानं सब्बेसम्पि आरोचेतब्बत्ता ‘‘अयं निक्खित्तवत्तस्स परिहारो’’ति वुत्तम्। तत्थ निक्खित्तवत्तस्साति वत्तं निक्खिपित्वा परिवसन्तस्साति अत्थो। अयं पनेत्थ थेरस्स अधिप्पायो – वत्तं निक्खिपित्वा परिवसन्तस्स उपचारगतानं सब्बेसं आरोचनकिच्चं नत्थि, दिट्ठरूपानं सुतसद्दानं आरोचेतब्बं, अदिट्ठअसुतानम्पि अन्तोद्वादसहत्थगतानं आरोचेतब्बम्। इदं वत्तं निक्खिपित्वा परिवसन्तस्स लक्खणन्ति।&lt;/p&gt;</description>
    </item>
    <item>
      <title>०४. पवारणक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_pavAraNakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_pavAraNakkhandhakam/</guid>
      <description>&lt;p&gt;४. पवारणक्खन्धकम्&lt;/p&gt;&#xA;&lt;h2 id=&#34;अफसकवहरकथवणणन&#34;&gt;अफासुकविहारकथावण्णना&lt;/h2&gt;&#xA;&lt;p&gt;२०९. पवारणक्खन्धके आदितो लापो आलापो, वचनपटिवचनवसेन समं लापो सल्लापो। पिण्डाय पटिक्कमेय्याति गामे पिण्डाय चरित्वा पच्चागच्छेय्य। अवक्कारपातिं धोवित्वा उपट्ठापेय्याति अतिरेकपिण्डपातं अपनेत्वा ठपनत्थाय एकं समुग्गपातिं धोवित्वा ठपेय्य। समुग्गपाति नाम समुग्गपुटसदिसा पाति। अप्पहरितेति अपरूळ्हहरिते, यस्मिं ठाने पिण्डपातज्झोत्थरणेन विनस्सनधम्मानि तिणानि नत्थि, तस्मिन्ति अत्थो। तेन नित्तिणञ्च महातिणगहनञ्च यत्थ सकटेनपि छड्डिते पिण्डपाते तिणानि न विनस्सन्ति, तञ्च ठानं परिग्गहितं होति। भूतगामसिक्खापदस्स हि अविकोपनत्थमेतं वुत्तम्। अप्पाणकेति निप्पाणके, पिण्डपातज्झोत्थरणेन मरितब्बपाणकरहिते वा महाउदकक्खन्धे। परित्तोदके एव हि भत्तपक्खेपेन आलुळिते सुखुमपाणका मरन्ति, न महातळाकादीसूति। पाणकानुरक्खणत्थञ्हि एतं वुत्तम्। ओपिलापेय्याति निमुज्जापेय्य।&lt;br&gt;&#xA;वच्चघटन्ति आचमनकुम्भी। रित्तन्ति रित्तकम्। तुच्छन्ति तस्सेव वेवचनम्। अविसय्हन्ति उक्खिपितुं असक्कुणेय्यं अतिभारिकम्। हत्थविकारेनाति हत्थसञ्ञाय। हत्थेहि उक्खिपनं हत्थविलङ्घनम्। तेनाह ‘‘हत्थुक्खेपकेना’’ति। अथ वा विलङ्घेति देसन्तरं पापेति एतेनाति विलङ्घको, हत्थो एव विलङ्घको हत्थविलङ्घको, तेन हत्थविलङ्घकेन, अञ्ञमञ्ञं संसिब्बितहत्थेनाति वुत्तं होति। द्वे हि जना हत्थेन हत्थं संसिब्बेत्वा द्वीसु हत्थेसु ठपेत्वा उट्ठपेन्ता हत्थविलङ्घकेन उट्ठपेन्ति नाम। तित्थियसमादानन्ति तित्थियेहि समादातब्बम्।&lt;br&gt;&#xA;अफासुकविहारकथावण्णना निट्ठिता।&lt;/p&gt;</description>
    </item>
    <item>
      <title>०४. पाचित्तियकण्डं (भिक्खुनीविभङ्गवण्णना)</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_pAchittiyakaNDaM_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_pAchittiyakaNDaM_bhikkhunIvibhangavaNNanA/</guid>
      <description>&lt;p&gt;४. पाचित्तियकण्डं (भिक्खुनीविभङ्गवण्णना)&lt;/p&gt;&#xA;&lt;h2 id=&#34;१-लसणवगगवणणन&#34;&gt;१. लसुणवग्गवण्णना&lt;/h2&gt;&#xA;&lt;p&gt;७९३-७९७. पाचित्तियेसु लसुणवग्गस्स पठमे जातिं सरतीति जातिस्सरो। सभावेनेवाति सूपसम्पाकादिं विनाव। बदरसाळवं नाम बदरफलानि सुक्खापेत्वा चुण्णेत्वा कत्तब्बा खादनीयविकति। सेसमेत्थ उत्तानमेव। आमकलसुणञ्चेव अज्झोहरणञ्चाति इमानि पनेत्थ द्वे अङ्गानि।&lt;br&gt;&#xA;७९८-८०२. दुतियततियचतुत्थानि उत्तानत्थानेव।&lt;br&gt;&#xA;८१२. पञ्चमे द्विन्नं पब्बानं उपरीति एत्थ द्विन्नं अङ्गुलीनं सह पवेसने एकेकाय अङ्गुलिया एकेकं पब्बं कत्वा द्विन्नं पब्बानं उपरि। एकङ्गुलिपवेसने द्विन्नं पब्बानं उपरि न वट्टतीति वेदितब्बम्। महापच्चरियम्पि अयमेव नयो दस्सितो। उदकसुद्धिपच्चयेन पन सतिपि फस्ससादियने यथावुत्तपरिच्छेदे अनापत्ति।&lt;br&gt;&#xA;८१५-८१७. छट्ठे आसुम्भित्वाति पातेत्वा। दधिमत्थूति दधिमण्डं दधिम्हि पसन्नोदकम्। भुञ्जन्तस्स भिक्खुनो हत्थपासे ठानं, पानीयस्स वा विधूपनस्स वा गहणन्ति इमानि पनेत्थ द्वे अङ्गानि।&lt;br&gt;&#xA;८२२. सत्तमे ‘‘पटिग्गण्हाति, आपत्ति दुक्कटस्सा’’ति इदं पुब्बपयोगदुक्कटस्स निदस्सनमत्तन्ति आह ‘‘न केवलं पटिग्गहणेयेव होती’’तिआदि। पमाणन्ति पाचित्तियापत्तिया पमाणम्। इमेहियेव द्वीहि पाचित्तियं होति, नाञ्ञेहि भज्जनादीहीति अत्थो। वुत्तमेवत्थं वित्थारतो दस्सेतुं ‘‘तस्मा’’तिआदिमाह। तं पुब्बापरविरुद्धन्ति पुनपि वुत्तन्ति वुत्तवादं सन्धायाह। अञ्ञाय विञ्ञत्तिया लद्धम्पि हि अनाणत्तिया विञ्ञत्तिया इमिस्सा अविञ्ञत्तिया लद्धपक्खं भजति, तस्मा हेट्ठा अविञ्ञत्तिया लद्धे करणकारापनेसु विसेसं अवत्वा इध विसेसवचनं पुब्बापरविरुद्धम्। यदि चेत्थ करणे पाचित्तियं, कारापनेपि पाचित्तियेनेव भवितब्बम्। अथ कारापने दुक्कटं, करणेपि दुक्कटेनेव भवितब्बम्। न हि करणे वा कारापने वा विसेसो अत्थि, तस्मा अञ्ञाय विञ्ञत्तिया लद्धं सयं भज्जनादीनि कत्वापि कारापेत्वापि भुञ्जन्तिया दुक्कटमेवाति इदमेत्थ सन्निट्ठानम्। अविसेसेन वुत्तन्ति करणकारापनानं सामञ्ञतो वुत्तम्। सेसमेत्थ उत्तानमेव। सत्तन्नं धञ्ञानं अञ्ञतरस्स विञ्ञापनं वा विञ्ञापापनं वा, पटिलाभो, भज्जनादीनि कत्वा वा कारेत्वा वा अज्झोहरणन्ति इमानि पनेत्थ तीणि अङ्गानि।&lt;br&gt;&#xA;८२४. अट्ठमे निब्बिट्ठोति पतिट्ठापितो। केणीति रञ्ञो दातब्बस्स आयस्सेतं अधिवचनम्। ठानन्तरन्ति गामजनपदादिठानन्तरम्। सेसमेत्थ उत्तानमेव। उच्चारादिभावो, अनवलोकनं, वळञ्जनट्ठानं, तिरोकुट्टपाकारता, छड्डनं वा छड्डापनं वाति इमानि पनेत्थ पञ्च अङ्गानि।&lt;br&gt;&#xA;८३०. नवमे सब्बेसन्ति भिक्खुस्स भिक्खुनिया च। इध खेत्तपालका आरामादिगोपका च सामिका एव।&lt;br&gt;&#xA;८३६. दसमे एकपयोगेनाति एकदिसावलोकनपयोगेन। तेसंयेवाति येसं नच्चं पस्सति। किञ्चापि सयं नच्चनादीसु पाचित्तियं पाळियं न वुत्तं, तथापि अट्ठकथापमाणेन गहेतब्बन्ति दस्सेतुं ‘‘सब्बअट्ठकथासु वुत्त’’न्ति आह। ‘‘आरामे ठत्वाति न केवलं ठत्वा, ततो ततो गन्त्वापि सब्बिरियापथेहि लभति, ‘आरामे ठिता’ति पन आरामपरियापन्नभावदस्सनत्थं वुत्तम्। इतरथा निसिन्नापि न लभेय्या’’ति तीसुपि गण्ठिपदेसु वुत्तम्। सेसमेत्थ उत्तानमेव। नच्चादीनं अञ्ञतरता, अञ्ञत्र अनुञ्ञातकारणा गमनं, दस्सनं वा सवनं वाति इमानि पनेत्थ तीणि अङ्गानि।&lt;br&gt;&#xA;लसुणवग्गवण्णना निट्ठिता।&lt;/p&gt;</description>
    </item>
    <item>
      <title>०४. समथक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_samathakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/04_samathakkhandhakam/</guid>
      <description>&lt;p&gt;४. समथक्खन्धकम्&lt;/p&gt;&#xA;&lt;h2 id=&#34;सममखवनयकथवणणन&#34;&gt;सम्मुखाविनयकथावण्णना&lt;/h2&gt;&#xA;&lt;p&gt;१८७. समथक्खन्धके सञ्ञापेतीति एत्थ सं-सद्दूपपदो ञा-सद्दो तोसनविसिट्ठे अवबोधने वत्ततीति आह ‘‘परितोसेत्वा जानापेती’’ति।&lt;/p&gt;&#xA;&lt;h2 id=&#34;सतवनयदकथवणणन&#34;&gt;सतिविनयादिकथावण्णना&lt;/h2&gt;&#xA;&lt;p&gt;१९५-२००. देसनामत्तमेवेतन्ति ‘‘पञ्चिमानी’’ति एतं देसनामत्तम्। सतिवेपुल्लप्पत्तस्स खीणासवस्स दातब्बो विनयो सतिविनयो। अमूळ्हस्स दातब्बो विनयो अमूळ्हविनयो। पटिञ्ञातेन करणं पटिञ्ञातकरणम्।&lt;br&gt;&#xA;२१२. तिणवत्थारकसदिसत्ताति तंसदिसताय तब्बोहारोति दस्सेति यथा ‘‘एस ब्रह्मदत्तो’’ति।&lt;/p&gt;&#xA;&lt;h2 id=&#34;अधकरणकथवणणन&#34;&gt;अधिकरणकथावण्णना&lt;/h2&gt;&#xA;&lt;p&gt;२१६. विवादाधिकरणस्स किं मूलन्तिआदीसु विवादमूलानीति विवादस्स मूलानि। कोधनोति कुज्झनलक्खणेन कोधेन समन्नागतो। उपनाहीति वेरअप्पटिनिस्सग्गलक्खणेन उपनाहेन समन्नागतो। अगारवोति (दी॰ नि॰ अट्ठ॰ ३.३२३; म॰ नि॰ अट्ठ॰ ३.४४) गारवविरहितो। अप्पतिस्सोति अप्पतिस्सयो अनीचवुत्ति। एत्थ पन यो भिक्खु सत्थरि धरमाने तीसु कालेसु उपट्ठानं न याति, सत्थरि अनुपाहने चङ्कमन्ते सउपाहनो चङ्कमति, नीचे चङ्कमे चङ्कमन्ते उच्चे चङ्कमति, हेट्ठा वसन्ते उपरि वसति, सत्थु दस्सनट्ठाने उभो अंसे पारुपति, छत्तं धारेति, उपाहनं धारेति, नहायति, उच्चारं वा पस्सावं वा करोति, परिनिब्बुते वा पन चेतियं वन्दितुं न गच्छति, चेतियस्स पञ्ञायनट्ठाने सत्थुदस्सनट्ठाने वुत्तं सब्बं करोति, अञ्ञेहि च भिक्खूहि ‘‘कस्मा एवं करोसि, न इदं वट्टति, सम्मासम्बुद्धस्स नाम लज्जितुं वट्टती’’ति वुत्ते ‘‘तुण्ही होहि, बुद्धो बुद्धोति वदसि, किं बुद्धो नामा’’ति भणति, अयं सत्थरि अगारवो नाम।&lt;br&gt;&#xA;यो पन धम्मसवने सङ्घुट्ठे सक्कच्चं न गच्छति, सक्कच्चं धम्मं न सुणाति, निद्दायति वा सल्लपन्तो वा निसीदति, सक्कच्चं न गण्हाति न वाचेति, ‘‘किं धम्मे अगारवं करोसी’’ति वुत्ते ‘‘तुण्ही होहि, धम्मो धम्मोति वदसि, किं धम्मो नामा’’ति वदति, अयं धम्मे अगारवो नाम। यो पन थेरेन भिक्खुना अनज्झिट्ठो धम्मं देसेति उद्दिसति पञ्हं कथेति, वुड्ढे भिक्खू घट्टेन्तो गच्छति तिट्ठति निसीदति, दुस्सपल्लत्थिकं वा हत्थपल्लत्थिकं वा करोति, सङ्घमज्झे उभो अंसे पारुपति, छत्तुपाहनं धारेति, ‘‘भिक्खुसङ्घस्स लज्जितुं वट्टती’’ति वुत्तेपि ‘‘तुण्ही होहि, सङ्घो सङ्घोति वदसि, किं सङ्घो, मिगसङ्घो अजसङ्घो’’तिआदीनि वदति, अयं सङ्घे अगारवो नाम। एकभिक्खुस्मिम्पि हि अगारवे कते सङ्घे कतोयेव होति। तिस्सो सिक्खा पन अपूरयमानो सिक्खाय न परिपूरकारी नाम।&lt;br&gt;&#xA;अहिताय दुक्खाय देवमनुस्सानन्ति (दी॰ नि॰ अट्ठ॰ ३.३२५; म॰ नि॰ अट्ठ॰ ३.४२; अ॰ नि॰ अट्ठ॰ ३.६.३६) एकस्मिं विहारे द्विन्नं भिक्खूनं उप्पन्नविवादो कथं देवमनुस्सानं अहिताय दुक्खाय संवत्तति? कोसम्बकक्खन्धके विय हि द्वीसु भिक्खूसु विवादं आपन्नेसु तस्मिं विहारे तेसं अन्तेवासिका विवदन्ति, तेसं ओवादं गण्हन्तो भिक्खुनिसङ्घो विवदति, ततो तेसं उपट्ठाका विवदन्ति, अथ मनुस्सानं आरक्खदेवता द्वे कोट्ठासा होन्ति। तत्थ धम्मवादीनं आरक्खदेवता धम्मवादिनियो होन्ति, अधम्मवादीनं अधम्मवादिनियो। ततो आरक्खदेवतानं मित्ता भुम्मदेवता भिज्जन्ति। एवं परम्पराय याव ब्रह्मलोका ठपेत्वा अरियसावके सब्बे देवमनुस्सा द्वे कोट्ठासा होन्ति। धम्मवादीहि पन अधम्मवादिनोव बहुतरा होन्ति। ततो ‘‘यं बहुकेहि गहितं, तं तच्छ’’न्ति धम्मं विस्सज्जेत्वा बहुतरा अधम्मं गण्हन्ति। ते अधम्मं पुरक्खत्वा विहरन्ता अपायेसु निब्बत्तन्ति। एवं एकस्मिं विहारे द्विन्नं भिक्खूनं उप्पन्नो विवादो बहूनं अहिताय दुक्खाय होति। अज्झत्तं वाति अत्तनि वा अत्तनो परिसाय वा। बहिद्धा वाति परस्मिं वा परस्स परिसाय वा। आयतिं अनवस्सवायाति आयतिं अनुप्पादाय।&lt;br&gt;&#xA;मक्खीति परेसं गुणमक्खनलक्खणेन मक्खेन समन्नागतो। पळासीति युगग्गाहलक्खणेन पळासेन समन्नागतो। इस्सुकीति परसक्कारादीनं इस्सायनलक्खणाय इस्साय समन्नागतो। मच्छरीति आवासमच्छरियादीहि समन्नागतो। सठोति केराटिको। मायावीति कतपापपटिच्छादको। पापिच्छोति असन्तसम्भावनिच्छको दुस्सीलो। मिच्छादिट्ठीति नत्थिकवादी अहेतुकवादी अकिरियवादी। सन्दिट्ठिपरामासीति सयं दिट्ठमेव परामसति गण्हाति। आधानग्गाहीति दळ्हग्गाही। दुप्पटिनिस्सग्गीति न सक्का होति गहितं निस्सज्जापेतुम्। एत्थ च कोधनो होति उपनाहीतिआदिना पुग्गलाधिट्ठाननयेन कोधूपनाहादयो अकुसलधम्मा विवादमूलानीति दस्सितानि, तथा दुट्ठचित्ता विवदन्तीतिआदिना लोभदोसमोहा। अदुट्ठचित्ता विवदन्तीतिआदिना च अलोभादयो विवादमूलानीति दस्सितानि।&lt;br&gt;&#xA;२१७. दुब्बण्णोति पंसुपिसाचको विय झामखाणुवण्णो। दुद्दस्सिकोति विजातमातुयापि अमनापदस्सनो। ओकोटिमकोति लकुण्डको। काणोति एकक्खिकाणो वा उभयक्खिकाणो वा। कुणीति एकहत्थकुणी वा उभयहत्थकुणी वा। खञ्जोति एकपादखञ्जो वा उभयपादखञ्जो वा। पक्खहतोति हतपक्खो पीठसप्पी।&lt;br&gt;&#xA;२२०. विवादाधिकरणं कुसलं अकुसलं अब्याकतन्ति विवादाधिकरणं किं कुसलं अकुसलं उदाहु अब्याकतन्ति पुच्छति। विवादाधिकरणं सिया कुसलन्तिआदि विस्सज्जनम्। एस नयो सेसेसुपि। विवदन्ति एतेनाति विवादोति आह ‘‘येन विवदन्ति, सो चित्तुप्पादो विवादो’’ति। कथं पन सो चित्तुप्पादो अधिकरणं नामाति आह ‘‘समथेहि च अधिकरणीयताय अधिकरण’’न्ति, समथेहि समेतब्बताय अधिकरणन्ति अत्थो। विवादहेतुभूतस्स हि चित्तुप्पादस्स वूपसमेन तप्पभवस्स सद्दस्सपि वूपसमो होतीति चित्तुप्पादस्स समथेहि अधिकरणीयता परियायो सम्भवति।&lt;br&gt;&#xA;२२२. आपत्ताधिकरणं सिया अकुसलं सिया अब्याकतन्ति अयं विकप्पो पञ्ञत्तिवज्जंयेव सन्धाय वुत्तो, न लोकवज्जन्ति दस्सेतुं ‘‘सन्धायभासितवसेना’’तिआदिमाह। कस्मा पनेत्थ सन्धायभासितवसेन अत्थो वेदितब्बोति आह ‘‘यस्मिं ही’’तिआदि। पथवीखणनादिकेति एत्थ आदि-सद्देन भूतगामपातब्यतादिपञ्ञत्तिवज्जं सिक्खापदं सङ्गण्हाति। यो विनये अपकतञ्ञुताय वत्तसीसेन सम्मुञ्जनिआदिना पथवीखणनादीनि करोति, तदा तस्सुप्पन्नचित्तं सन्धाय वुत्तं ‘‘कुसलचित्तं अङ्गं होती’’ति। अङ्गं होतीति च वत्तसीसेन करोन्तस्सपि ‘‘इमं पथविं खणामी’’तिआदिना वीतिक्कमजाननवसेन पवत्तत्ता तं कुसलचित्तं आपत्ताधिकरणं, कुसलचित्तं आपत्तिया कारणं होतीति अत्थो। न हि वीतिक्कमं अजानन्तस्स पथवीखणनादीसु आपत्ति सम्भवति। तस्मिं सतीति तस्मिं कुसलचित्ते आपत्तिभावेन गहिते सतीति अधिप्पायो। तस्माति यस्मा कुसलचित्ते आपत्तिभावेन गहिते सति ‘‘नत्थि आपत्ताधिकरणं कुसल’’न्ति न सक्का वत्तुं, तस्मा। नयिदं अङ्गप्पहोनकचित्तं सन्धाय वुत्तन्ति ‘‘आपत्ताधिकरणं सिया अकुसलं सिया अब्याकतं, नत्थि आपत्ताधिकरणं कुसल’’न्ति इदं आपत्तिसमुट्ठापकभावेन अङ्गप्पहोनकं आपत्तिया कारणभूतं चित्तं सन्धाय न वुत्तम्। किं पन सन्धाय वुत्तन्ति आह ‘‘इदं पना’’तिआदि। भिक्खुम्हि कम्मट्ठानगतचित्तेन निपन्ने निद्दायन्ते वा मातुगामो चे सेय्यं कप्पेति, तस्मिं खणे सेय्याकारेन वत्तमानरूपमेव आपत्ति, न कुसलादिवसप्पवत्तं चित्तन्ति आह ‘‘असञ्चिच्च…पे॰… सहसेय्यादिवसेन आपज्जतो (परि॰ ३२३ अत्थतो समानं) अब्याकतं होती’’ति। तस्मिञ्हि खणे उट्ठातब्बे जाते अनुट्ठानतो तदाकारपवत्तो रूपक्खन्धोव आपत्ति।&lt;br&gt;&#xA;‘‘आपत्तिं आपज्जन्तो कुसलचित्तो वा आपज्जति अकुसलाब्याकतचित्तो वा’’ति वचनतो कुसलम्पि आपत्ताधिकरणं सियाति चे? न। यो हि आपत्तिं आपज्जतीति वुच्चति, सो तीसु चित्तेसु अञ्ञतरचित्तसमङ्गी हुत्वा आपज्जति, न अञ्ञथाति दस्सनत्थं ‘‘कुसलचित्तो वा’’तिआदि वुत्तम्। अयञ्हेत्थ अत्थो – पथवीखणनादीसु कुसलचित्तक्खणे वीतिक्कमादिवसेन पवत्तरूपसम्भवतो कुसलचित्तो वा तथापवत्तरूपसङ्खातं अब्याकतापत्तिं आपज्जति, तथा अब्याकतचित्तो वा अब्याकतरूपसङ्खातं अब्याकतापत्तिं आपज्जति। पाणातिपातादिं अकुसलचित्तो वा अकुसलापत्तिं आपज्जति, रूपं पनेत्थ अब्बोहारिकम्। सुपिनन्ते च पाणातिपातादिं करोन्तो सहसेय्यादिवसेन आपज्जितब्बापत्तिं आपज्जन्तो अकुसलचित्तो अब्याकतापत्तिं आपज्जतीति।&lt;br&gt;&#xA;कुसलचित्तं आपज्जेय्याति एळकलोमं गहेत्वा कम्मट्ठानमनसिकारेन तियोजनं अतिक्कमन्तस्स पञ्ञत्तिं अजानित्वा पदसो धम्मं वाचेन्तस्स च आपज्जितब्बापत्तिया कुसलचित्तं आपज्जेय्य। न च तत्थ विज्जमानम्पि कुसलचित्तं आपत्तिया अङ्गन्ति तस्मिं विज्जमानम्पि कुसलचित्तं आपत्तिया अङ्गं न होति, सयं आपत्ति न होतीति अत्थो। चलितप्पवत्तानन्ति चलितानं पवत्तानञ्च। चलितो कायो, पवत्ता वाचा। अञ्ञतरमेव अङ्गन्ति कायवाचानं अञ्ञतरमेव आपत्तीति अत्थो। तञ्च रूपक्खन्धपरियापन्नत्ता अब्याकतन्ति इमिना अब्याकतमापत्ताधिकरणं, नाञ्ञन्ति दस्सेति।&lt;br&gt;&#xA;यदि एवं ‘‘सापत्तिकस्स, भिक्खवे, निरयं वा वदामि तिरच्छानयोनिं वा’’ति वचनतो अब्याकतस्सपि विपाकधम्मता आपज्जेय्याति? नापज्जेय्य। असञ्चिच्च आपन्ना हि आपत्तियो याव सो न जानाति, ताव अनन्तरायकरा, जानित्वा छादेन्तो पन छादनप्पच्चया अञ्ञं दुक्कटसङ्खातं अकुसलमापत्ताधिकरणमापज्जति, तञ्च अकुसलसभावत्ता सग्गमोक्खानं अन्तरायकरणन्ति सापत्तिकस्स अपायगामिता वुत्ता। अब्याकतं पन आपत्ताधिकरणं अविपाकधम्ममेवाति निट्ठमेत्थ गन्तब्बम्। तेनेव पोराणगण्ठिपदेसुपि ‘‘पुथुज्जनो कल्याणपुथुज्जनो सेक्खो अरहाति चत्तारो पुग्गले दस्सेत्वा तेसु अरहतो आपत्ताधिकरणं अब्याकतमेव, तथा सेक्खानं, तथा कल्याणपुथुज्जनस्स असञ्चिच्च वीतिक्कमकाले अब्याकतमेव। इतरस्स अकुसलम्पि होति अब्याकतम्पि। यस्मा चस्स सञ्चिच्च वीतिक्कमकाले अकुसलमेव होति, तस्मा वुत्तं ‘नत्थि आपत्ताधिकरणं कुसल’न्ति। सब्बत्थ एवं अब्याकतन्ति विपाकाभावमत्तं सन्धाय वुत्त’’न्ति लिखितम्। यञ्च आपत्ताधिकरणं अकुसलं, तम्पि देसितं वुट्ठितं वा अनन्तरायकरम्। यथा हि अरियूपवादकम्मं अकुसलम्पि समानं अच्चयं देसेत्वा खमापनेन पयोगसम्पत्तिपटिबाहितत्ता अविपाकधम्मतं आपन्नं अहोसिकम्मं होति, एवमिदम्पि देसितं वुट्ठितं वा पयोगसम्पत्तिपटिबाहितत्ता अविपाकधम्मताय अहोसिकम्मभावेन अनन्तरायकरं जातम्। तेनेव ‘‘सापत्तिकस्स, भिक्खवे, निरयं वा वदामि तिरच्छानयोनिं वा’’ति सापत्तिकस्सेव अपायगामिता वुत्ता।&lt;/p&gt;</description>
    </item>
    <item>
      <title>०५. खुद्दकवत्थुक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_khuddakavatthukkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_khuddakavatthukkhandhakam/</guid>
      <description>&lt;p&gt;५. खुद्दकवत्थुक्खन्धकम्&lt;/p&gt;&#xA;&lt;h2 id=&#34;खददकवतथकथवणणन&#34;&gt;खुद्दकवत्थुकथावण्णना&lt;/h2&gt;&#xA;&lt;p&gt;२४३. खुद्दकवत्थुक्खन्धके अट्ठपदाकारेनाति अट्ठपदफलकाकारेन, जूतफलकसदिसन्ति वुत्तं होति। मल्लकमूलसण्ठानेनाति खेळमल्लकमूलसण्ठानेन।&lt;br&gt;&#xA;२४५. मुत्तोलम्बकादीनन्ति आदि-सद्देन कुण्डलादिं सङ्गण्हाति। पलम्बकसुत्तन्ति यञ्ञोपचिताकारेन ओलम्बकसुत्तम्।&lt;br&gt;&#xA;२४६. चिक्कलेनाति सिलेसेन।&lt;br&gt;&#xA;२४८. साधुगीतन्ति अनिच्चतादिपटिसंयुत्तगीतम्।&lt;br&gt;&#xA;२४९. चतुरस्सेन वत्तेनाति परिपुण्णेन उच्चारणवत्तेन। तरङ्गवत्तादीनं उच्चारणविधानानि नट्ठप्पयोगानि। बाहिरलोमिन्ति भावनपुंसकनिद्देसो, यथा तस्स उण्णपावारस्स बहिद्धा लोमानि दिस्सन्ति, तथा धारेन्तस्स दुक्कटन्ति वुत्तं होति।&lt;br&gt;&#xA;२५१. इमानि चत्तारि अहिराजकुलानीति (अ॰ नि॰ अट्ठ॰ २.४.६७) इदं दट्ठविसे सन्धाय वुत्तम्। ये हि केचि दट्ठविसा, सब्बे ते इमेसं चतुन्नं अहिराजकुलानं अब्भन्तरगताव होन्ति। अत्तगुत्तियाति अत्तनो गुत्तत्थाय। अत्तरक्खायाति अत्तनो रक्खणत्थाय। अत्तपरित्तंकातुन्ति अत्तनो परित्ताणत्थाय अत्तपरित्तं नाम कातुं अनुजानामीति अत्थो।&lt;br&gt;&#xA;इदानि यथा तं परित्तं कातब्बं, तं दस्सेतुं ‘‘एवञ्च पन भिक्खवे’’तिआदिमाह। तत्थ (जा॰ अट्ठ॰ २.२.१०५) विरूपक्खेहीति विरूपक्खनागकुलेहि। सेसेसुपि एसेव नयो। सहयोगे चेतं करणवचनं, एतेहि सह मय्हं मित्तभावोति वुत्तं होति अपादकेहीति अपादकसत्तेहि। सेसेसुपि एसेव नयो। सब्बे सत्ताति इतो पुब्बे एत्तकेन ठानेन ओदिस्सकमेत्तं कथेत्वा इदानि अनोदिस्सकमेत्तं कथेतुं इदमारद्धम्। तत्थ सत्ता पाणा भूताति सब्बानेतानि पुग्गलवेवचनानेव। भद्रानि पस्सन्तूति भद्रानि आरम्मणानि पस्सन्तु। मा कञ्चि पापमागमाति कञ्चि सत्तं पापकं लामकं मा आगच्छतु।&lt;br&gt;&#xA;अप्पमाणो बुद्धोति एत्थ बुद्धोति बुद्धगुणा वेदितब्बा, ते हि अप्पमाणा नाम। सेसद्वयेसुपि एसेव नयो, पमाणवन्तानीति गुणप्पमाणेन युत्तानि। उण्णनाभीति लोमसनाभिको मक्कटको। सरबूति घरगोळिका। कता मे रक्खा कतं मे परित्तन्ति मया एत्तकस्स जनस्स रक्खा च परित्ताणञ्च कतम्। पटिक्कमन्तु भूतानीति सब्बेपि मे कतपरित्ताणा सत्ता अपगच्छन्तु, मा मं विहेठयिंसूति अत्थो। सोहन्ति यस्स मम एतेहि सब्बेहिपि मेत्तं, सो अहं भगवतो नमो करोमि, विपस्सीआदीनञ्च सत्तन्नं सम्मासम्बुद्धानं नमो करोमीति सम्बन्धो।&lt;br&gt;&#xA;अञ्ञम्हि छेतब्बम्हीति रागानुसयं सन्धाय वदति। तादिसं वा दुक्खन्ति मुट्ठिआदीहि दुक्खं उप्पादेन्तस्स।&lt;br&gt;&#xA;२५२. जालानि परिक्खिपापेत्वाति परिस्सयमोचनत्थञ्चेव पमादेन गळितानं आभरणादीनं रक्खणत्थञ्च जालानि करण्डकाकारेन परिक्खिपापेत्वा। चन्दनगण्ठि आगन्त्वा जाले लग्गाति एको किर रत्तचन्दनरुक्खो गङ्गाय उपरितीरे जातो गङ्गोदकेन धोतमूलो पतित्वा तत्थ तत्थ पासाणेसु सम्भिज्जमानो विप्पकिरि। ततो एका घटप्पमाणा घटिका पासाणेसु घंसियमाना उदकऊमीहि पोथियमाना मट्ठा हुत्वा अनुपुब्बेन वुय्हमाना सेवालपरियोनद्धा आगन्त्वा तस्मिं जाले लग्गि। तं सन्धायेतं वुत्तम्। लेखन्ति लिखितगहितं चुण्णम्। उड्डित्वाति वेळुपरम्पराय उद्धं पापेत्वा, उट्ठापेत्वाति वुत्तं होति। ओहरतूति इद्धिया ओतारेत्वा गण्हतु।&lt;br&gt;&#xA;पूरणकस्सपादयो छ सत्थारो। तत्थ (दी॰ नि॰ अट्ठ॰ १.१५१-१५२; म॰ नि॰ अट्ठ॰ १.३१२) पूरणोति तस्स सत्थुपटिञ्ञस्स नामम्। कस्सपोति गोत्तम्। सो किर अञ्ञतरस्स कुलस्स एकूनदाससतं पूरयमानो जातो। तेनस्स ‘‘पूरणो’’ति नामं अकंसु। मङ्गलदासत्ता चस्स कतं ‘‘दुक्कट’’न्ति वत्ता नत्थि, अकतं वा ‘‘न कत’’न्ति । सो ‘‘किमहं एत्थ वसामी’’ति पलायि। अथस्स चोरा वत्थानि अच्छिन्दिंसु। सो पण्णेन वा तिणेन वा पटिच्छादेतुम्पि अजानन्तो जातरूपेनेव एकं गामं पाविसि। मनुस्सा तं दिस्वा ‘‘अयं समणो अरहा अप्पिच्छो, नत्थि इमिना सदिसो’’ति पूवभत्तादीनि गहेत्वा उपसङ्कमन्ति। सो ‘‘मय्हं साटकं अनिवत्थभावेन इदं उप्पन्न’’न्ति ततो पट्ठाय साटकं लभित्वापि न निवासेसि, तदेव पब्बज्जं अग्गहेसि। तस्स सन्तिके अञ्ञेपि अञ्ञेपीति पञ्चसता मनुस्सा पब्बजिंसु। एवमयं गणाचरियो हुत्वा ‘‘सत्था’’ति लोके पाकटो अहोसि।&lt;br&gt;&#xA;मक्खलीति तस्स नामम्। गोसालाय जातत्ता गोसालोति दुतियनामम्। तं किर सकद्दमाय भूमिया तेलघटं गहेत्वा गच्छन्तं ‘‘तात मा खली’’ति सामिको आह। सो पमादेन खलित्वा पतित्वा सामिकस्स भयेन पलायितुं आरद्धो। सामिको उपधावित्वा साटककण्णे अग्गहेसि, सो साटकं छड्डेत्वा अचेलको हुत्वा पलायि। सेसं पूरणसदिसमेव।&lt;br&gt;&#xA;अजितोति तस्स नामम्। केसकम्बलं धारेतीति केसकम्बलो। इति नामद्वयं संसन्दित्वा ‘‘अजितो केसकम्बलो’’ति वुच्चति। तत्थ केसकम्बलो नाम मनुस्सानं केसेहि कतकम्बलो। ततो पटिकिट्ठतरं वत्थं नाम नत्थि। यथाह ‘‘सेय्यथापि, भिक्खवे, यानि कानिचि तन्तावुतानं वत्थानं, केसकम्बलो तेसं पटिकिट्ठो अक्खायति। केसकम्बलो, भिक्खवे, सीते सीतो उण्हे उण्हो दुब्बण्णो दुग्गन्धो दुक्खसम्फस्सो’’ति (अ॰ नि॰ ३.१३८)।&lt;br&gt;&#xA;पकुधोति तस्स नामम्। कच्चायनोति गोत्तम्। इति नामगोत्तं संसन्दित्वा ‘‘पकुधो कच्चायनो’’ति वुच्चति। सीतूदकपटिक्खित्तको एस, वच्चं कत्वापि उदककिच्चं न करोति, उण्होदकं वा कञ्जियं वा लभित्वा करोति, नदिं वा मग्गोदकं वा अतिक्कम्म ‘‘सीलं मे भिन्न’’न्ति वालिकथूपं कत्वा सीलं अधिट्ठाय गच्छति। एवरूपनिस्सिरिकलद्धिको एस।&lt;br&gt;&#xA;सञ्चयोति तस्स नामम्। बेलट्ठस्स पुत्तो बेलट्ठपुत्तो। ‘‘अम्हाकं गण्ठनकिलेसो पलिबुन्धनकिलेसो नत्थि, किलेसगण्ठिरहिता मय’’न्ति एवंवादिताय लद्धनामवसेन निगण्ठो। नाटस्स पुत्तोति नाटपुत्तो।&lt;br&gt;&#xA;पिण्डोलभारद्वाजोति (उदा॰ अट्ठ॰ ३६) पिण्डं उलमानो परियेसमानो पब्बजितोति पिण्डोलो। सो किर परिजिण्णभोगो ब्राह्मणो हुत्वा महन्तं भिक्खुसङ्घस्स लाभसक्कारं दिस्वा पिण्डत्थाय निक्खमित्वा पब्बजितो। सो महन्तं कपल्लपत्तं ‘‘पत्त’’न्ति गहेत्वा चरति, कपल्लपूरं यागुं पिवति, भत्तं भुञ्जति, पूवखज्जकञ्च खादति। अथस्स महग्घसभावं सत्थु आरोचयिंसु। सत्था तस्स पत्तत्थविकं नानुजानि। थेरो हेट्ठामञ्चे पत्तं निकुज्जित्वा ठपेति। सो ठपेन्तोपि घंसेन्तोव पणामेत्वा ठपेति, गण्हन्तोपि घंसेन्तोव आकड्ढित्वा गण्हाति। तं गच्छन्ते गच्छन्ते काले घंसनेन परिक्खीणं नाळिकोदनमत्तस्सेव गण्हनकं जातम्। ततो सत्थु आरोचेसुम्। अथस्स सत्था पत्तत्थविकं अनुजानि। थेरो अपरेन समयेन इन्द्रियभावनं भावेन्तो अग्गफले अरहत्ते पतिट्ठासि। इति सो पुब्बे सविसेसं पिण्डत्थाय उलतीति पिण्डोलो। गोत्तेन पन भारद्वाजोति उभयं एकतो कत्वा ‘‘पिण्डोलभारद्वाजो’’ति वुच्चति।&lt;br&gt;&#xA;‘‘अथ खो आयस्मा पिण्डोलभारद्वाजो…पे॰… एतदवोचा’’ति कस्मा एवमाहंसु? सो किर (ध॰ प॰ अट्ठ॰ २.१८० देवोरोहणवत्थु) सेट्ठि नेव सम्मादिट्ठि, न मिच्छादिट्ठि, मज्झत्तधातुको। सो चिन्तेसि ‘‘मय्हं गेहे चन्दनं बहु, किं नु खो इमिना करिस्सामी’’ति। अथस्स एतदहोसि ‘‘इमस्मिं लोके ‘मयं अरहन्तो, मयं अरहन्तो’ति वत्तारो बहू, अहं एकं अरहन्तम्पि न जानामि, गेहे भमं योजेत्वा पत्तं लिखापेत्वा सिक्काय ठपेत्वा वेळुपरम्पराय सट्ठिहत्थमत्ते आकासे ओलम्बापेत्वा ‘सचे अरहा अत्थि, आकासेनागन्त्वा गण्हातू’ति वक्खामि। यो तं गहेस्सति, तस्स सपुत्तदारो सरणं गमिस्सामी’’ति। सो चिन्तितनियामेनेव पत्तं लिखापेत्वा वेळुपरम्पराय उस्सापेत्वा ‘‘यो इमस्मिं लोके अरहा, सो आकासेन आगन्त्वा इमं पत्तं गण्हातू’’ति आह।&lt;br&gt;&#xA;तदा छ सत्थारो ‘‘अम्हाकं एस अनुच्छविको, अम्हाकमेव नं देही’’ति वदिंसु। सो ‘‘आकासेनागन्त्वा गण्हथा’’ति आह। छट्ठे दिवसे निगण्ठो नाटपुत्तो अन्तेवासिके पेसेसि ‘‘गच्छथ सेट्ठिं एवं वदेथ ‘अम्हाकं आचरियस्सेव अनुच्छविको, मा अप्पमत्तकस्स कारणा आकासेन आगमनं करि, देहि किर ते पत्त’न्ति’’। ते गन्त्वा सेट्ठिं तथा वदिंसु। सेट्ठि ‘‘आकासेनागन्त्वा गण्हितुं समत्थोव गण्हातू’’ति आह। नाटपुत्तो सयं गन्तुकामो हुत्वा अन्तेवासिकानं सञ्ञं अदासि ‘‘अहं एकं हत्थञ्च पादञ्च उक्खिपित्वा उप्पतितुकामो विय भविस्सामि, तुम्हे मं ‘आचरिय किं करोथ, दारुमयपत्तस्स कारणा पटिच्छन्नं अरहत्तगुणं महाजनस्स मा दस्सयित्था’ति वत्वा मं हत्थेसु च पादेसु च गहेत्वा आकड्ढन्ता भूमियं पातेय्याथा’’ति। सो तत्थ गन्त्वा सेट्ठिं आह ‘‘महासेट्ठि अयं पत्तो अञ्ञेसं नानुच्छविको, मा ते अप्पमत्तकस्स कारणा मम आकासे उप्पतनं रुच्चि, देहि मे पत्त’’न्ति। भन्ते, आकासेन उप्पतित्वाव गण्हथाति। ततो नाटपुत्तो ‘‘तेन हि अपेथ अपेथा’’ति अन्तेवासिके अपनेत्वा ‘‘आकासे उप्पतिस्सामी’’ति एकं हत्थञ्च पादञ्च उक्खिपि। अथ नं अन्तेवासिका ‘‘आचरिय, किं नामेतं करोथ, छवस्स दारुमयपत्तस्स कारणा पटिच्छन्नगुणेन तुम्हेहि महाजनस्स दस्सितेन को अत्थो’’ति तं हत्थपादेसु गहेत्वा आकड्ढित्वा भूमियं पातेसुम्। सो सेट्ठिं आह ‘‘महासेट्ठि, इमे मे उप्पतितुं न देन्ति, देहि मे पत्त’’न्ति। उप्पतित्वाव गण्हथ भन्तेति। एवं तित्थिया छ दिवसानि वायमित्वापि पत्तं न लभिंसुयेव।&lt;br&gt;&#xA;अथ सत्तमे दिवसे आयस्मतो च मोग्गल्लानस्स आयस्मतो च पिण्डोलभारद्वाजस्स ‘‘राजगहे पिण्डाय चरिस्सामा’’ति गन्त्वा एकस्मिं पिट्ठिपासाणे ठत्वा चीवरं पारुपनकाले धुत्तका कथं समुट्ठापेसुं ‘‘हम्भो पुब्बे छ सत्थारो ‘मयं अरहन्ताम्हा’ति विचरिंसु, राजगहसेट्ठिनो पन अज्ज सत्तमो दिवसो पत्तं उस्सापेत्वा ठपयतो ‘सचे अरहा अत्थि, आकासेनागन्त्वा गण्हातू’ति वदन्तस्स, एकोपि ‘अहं अरहा’ति आकासे उप्पतन्तो नत्थि, अज्ज नो लोके अरहन्तानं नत्थिभावो ञातो’’ति। तं कथं सुत्वा आयस्मा महामोग्गल्लानो आयस्मन्तं पिण्डोलभारद्वाजं आह ‘‘सुतं ते, आवुसो भारद्वाज, इमेसं वचनं, इमे बुद्धसासनं परिग्गण्हन्ता विय वदन्ति, त्वञ्च महिद्धिको महानुभावो, गच्छेतं पत्तं आकासेन गन्त्वा गण्हाही’’ति। ‘‘आवुसो मोग्गल्लान, त्वं ‘इद्धिमन्तानं अग्गो’ति पाकटो, त्वं एतं गण्ह, तयि पन अग्गण्हन्ते अहं गण्हिस्सामी’’ति आह। अथ आयस्मा महामोग्गल्लानो ‘‘गण्हावुसो’’ति आह। इति ते लोकस्स अरहन्तेहि असुञ्ञभावदस्सनत्थं एवमाहंसु।&lt;br&gt;&#xA;तिक्खत्तुं राजगहं अनुपरियायीति तिक्खत्तुं राजगहं अनुगन्त्वा परिब्भमि। ‘‘सत्तक्खत्तु’’न्तिपि वदन्ति। थेरो किर अभिञ्ञापादकं झानं समापज्जित्वा उट्ठाय तिगावुतं पिट्ठिपासाणं अन्तन्तेन परिच्छिन्दन्तो तूलपिचु विय आकासे उट्ठापेत्वा राजगहनगरस्स उपरि सत्तक्खत्तुं अनुपरियायि। सो तिगावुतप्पमाणस्स नगरस्स अपिधानं विय पञ्ञायि। नगरवासिनो ‘‘पासाणो नो अवत्थरित्वा गण्हाती’’ति भीता सुप्पादीनि मत्थके कत्वा तत्थ तत्थ निलीयिंसु। सत्तमे वारे थेरो पिट्ठिपासाणं भिन्दित्वा अत्तानं दस्सेति। महाजनो थेरं दिस्वा ‘‘भन्ते पिण्डोलभारद्वाज, तव पासाणं गाळ्हं कत्वा गण्ह, मा नो सब्बे नासयी’’ति आह। थेरो पासाणं पादन्तेन खिपित्वा विस्सज्जेसि। सो गन्त्वा यथाठानेयेव पतिट्ठासि। थेरो सेट्ठिस्स गेहमत्थके अट्ठासि। तं दिस्वा सेट्ठि उरेन निपज्जित्वा ‘‘ओतर सामी’’ति वत्वा आकासतो ओतिण्णं थेरं निसीदापेत्वा पत्तं गहेत्वा चतुमधुरपुण्णं कत्वा थेरस्स अदासि। थेरो पत्तं गहेत्वा विहाराभिमुखो पायासि। अथस्स ये अरञ्ञगता पाटिहारियं नाद्दसंसु, ते सन्निपतित्वा ‘‘भन्ते, अम्हाकम्पि पाटिहारियं दस्सेही’’ति थेरं अनुबन्धिंसु। सो तेसं तेसं पाटिहारियं दस्सेन्तो विहारं अगमासि। सत्था तं अनुबन्धित्वा उन्नादेन्तस्स महाजनस्स सद्दं सुत्वा ‘‘आनन्द, कस्सेसो सद्दो’’ति पुच्छि। तेन वुत्तं ‘‘अस्सोसि खो भगवा…पे॰… किं नु खो सो, आनन्द, उच्चासद्दो महासद्दो’’ति।&lt;br&gt;&#xA;विकुब्बनिद्धिया पाटिहारियं पटिक्खित्तन्ति एत्थ विकुब्बनिद्धि नाम ‘‘सो पकतिवण्णं विजहित्वा कुमारकवण्णं वा दस्सेति नागवण्णं वा, विविधम्पि सेनाब्यूहं दस्सेती’’ति (पटि॰ म॰ ३.१३) एवमागता पकतिवण्णविजहनविकारवसेन पवत्ता इद्धि। अधिट्ठानिद्धि पन ‘‘पकतिया एको बहुकं आवज्जति सतं वा सहस्सं वा सतसहस्सं वा, आवज्जित्वा ञाणेन अधिट्ठाति ‘बहुको होमी’’’ति (पटि॰ म॰ ३.१० दसइद्धिनिद्देस) एवं विभजित्वा दस्सिता अधिट्ठानवसेन निप्फन्ना इद्धि।&lt;br&gt;&#xA;२५३-२५४. न अच्छुपियन्तीति न सुफस्सितानि होन्ति। रूपकाकिण्णानीति इत्थिरूपादीहि आकिण्णानि। भूमिआधारकेति वलयाधारके। दारुआधारकदण्डाधारकेसूति एकदारुना कतआधारके बहूहि दण्डकेहि कतआधारके वाति अत्थो, तीहि दण्डेहि कतो पन न वट्टति। भूमियं पन निक्कुज्जित्वा एकमेव ठपेतब्बन्ति एत्थ द्वे ठपेन्तेन उपरि ठपितपत्तं एकेन पस्सेन भूमियं फुसापेत्वा ठपेतुं वट्टतीति वदन्ति। आलिन्दकमिड्ढिकादीनन्ति पमुखमिड्ढिकानम्। परिवत्तित्वा तत्थेव पतिट्ठातीति एत्थ ‘‘परिवत्तित्वा ततियवारे तत्थेव मिड्ढिया पतिट्ठाती’’ति गण्ठिपदेसु वुत्तम्। परिभण्डं नाम गेहस्स बहि कुट्टपादस्स थिरभावत्थं कता तनुकमिड्ढिका वुच्चति। तनुकमिड्ढिकायाति खुद्दकमिड्ढिकाय। मिड्ढन्तेपि आधारके ठपेतुं वट्टति। ‘‘अनुजानामि, भिक्खवे, आधारक’’न्ति हि वचनतो मिड्ढादीसु यत्थ कत्थचि आधारकं ठपेत्वा तत्थ पत्तं ठपेतुं वट्टति आधारके ठपनोकासस्स अनियमितत्ताति वदन्ति। ‘‘पत्तमाळो नाम वट्टेत्वा पत्तानं अगमनत्थं वट्टं वा चतुरस्सं वा इट्ठकादीहि परिक्खिपित्वा कतो’’ति गण्ठिपदेसु वुत्तम्।&lt;br&gt;&#xA;२५५. घटिकन्ति उपरि योजितं अग्गळम्। तावकालिकं परिभुञ्जितुं वट्टतीति सकिदेव गहेत्वा तेन आमिसं परिभुञ्जित्वा छड्डेतुं वट्टतीति अधिप्पायो। घटिकटाहेति भाजनकपाले। अभुं मेति एत्थ भवतीति भू, वड्ढि। न भूति अभू, अवड्ढि। भयवसेन पन सा इत्थी ‘‘अभु’’न्ति आह, विनासो मय्हन्ति अत्थो। छवसीसस्स पत्तन्ति छवसीसमयं पत्तम्। पकतिविकारसम्बन्धे चेतं सामिवचनं, अभेदेपि वा भेदूपचारेनायं वोहारो ‘‘सिलापुत्तकस्स सरीर’’न्तिआदीसु विय।&lt;br&gt;&#xA;चब्बेत्वाति खादित्वा। एकं उदकगण्डुसं गहेत्वाति वामहत्थेनेव पत्तं उक्खिपित्वा मुखेन गण्डुसं गहेत्वा। उच्छिट्ठहत्थेनाति सामिसेन हत्थेन। एत्तावताति एकगण्डुसगहणमत्तेन। लुञ्चित्वाति ततो मंसं उद्धरित्वा। एतेसु सब्बेसु पण्णत्तिं जानातु वा मा वा, आपत्तियेव।&lt;br&gt;&#xA;२५६. किण्णचुण्णेनाति सुराकिण्णचुण्णेन। ‘‘अनुवातं परिभण्डन्ति किलञ्जादीसु करोन्ती’’ति गण्ठिपदेसु वुत्तम्। बिदलकन्ति दुगुणकरणसङ्खातस्स किरियाविसेसस्स अधिवचनम्। कस्स दुगुणकरणं? येन किलञ्जादिना महन्तं कथिनं अत्थतं, तस्स। तञ्हि दण्डकथिनप्पमाणेन परियन्ते संहरित्वा दुगुणं कातब्बम्। पटिग्गहन्ति अङ्गुलिकञ्चुकम्।&lt;br&gt;&#xA;२५७-२५९. पाति नाम पटिग्गहणसण्ठानेन कतो भाजनविसेसो। न सम्मतीति नप्पहोति।&lt;br&gt;&#xA;२६०-२६२. नीचवत्थुकं चिनितुन्ति बहिकुट्टस्स समन्ततो नीचवत्थुकं कत्वा चिनितुम्। अरहटघटियन्तं नाम सकटचक्कसण्ठानं अरे अरे घटिकानि बन्धित्वा एकेन द्वीहि वा परिब्भमियमानं यन्तम्।&lt;br&gt;&#xA;२६३. आविद्धपक्खपासकन्ति कण्णिकमण्डलस्स समन्ता ठपितपक्खपासकम्। मण्डलेति कण्णिकमण्डले। पक्खपासके ठपेत्वाति समन्ता पक्खपासकफलकानि ठपेत्वा।&lt;br&gt;&#xA;२६४. ‘‘नमतकं सन्थतसदिस’’न्ति गण्ठिपदेसु वुत्तम्। चम्मखण्डपरिहारेन परिभुञ्जितब्बन्ति अनधिट्ठहित्वा परिभुञ्जितब्बम्। एत्थेव पविट्ठानीति मळोरिकाय एव अन्तोगधानि। पुब्बे पत्तसङ्गोपनत्थं आधारको अनुञ्ञातो, इदानि भुञ्जनत्थम्।&lt;br&gt;&#xA;२६५. निक्कुज्जितब्बोति तेन दिन्नस्स देय्यधम्मस्स अप्पटिग्गहणत्थं पत्तनिक्कुज्जनकम्मवाचाय निक्कुज्जितब्बो, न अधोमुखठपनेन। तेनेवाह ‘‘एवञ्च पन, भिक्खवे, निक्कुज्जितब्बो’’तिआदि। अलाभायाति चतुन्नं पच्चयानं अलाभत्थाय। अनत्थायाति उपद्दवाय अवड्ढिया।&lt;br&gt;&#xA;२६६. पसादेस्सामाति आयाचिस्साम। एतदवोचाति ‘‘अप्पतिरूपं मया कतं, भगवा पन महन्तेपि अगुणे अचिन्तेत्वा मय्हं अच्चयं पटिग्गण्हिस्सती’’ति मञ्ञमानो एतं ‘‘अच्चयो मं भन्ते’’तिआदिवचनं अवोच । तत्थ ञायपटिपत्तिं अतिच्च एति पवत्ततीति अच्चयो, अपराधो। मं अच्चगमाति मं अतिक्कम्म अभिभवित्वा पवत्तो। पुरिसेन मद्दित्वा अभिभवित्वा पवत्तितोपि हि अपराधो अत्थतो पुरिसं अतिच्च अभिभवित्वा पवत्तो नाम होति। पटिग्गण्हातूति खमतु। आयतिं संवरायाति अनागते संवरणत्थाय पुन एवरूपस्स अपराधस्स दोसस्स खलितस्स अकरणत्थाय। तग्घाति एकंसेन। यथाधम्मं पटिकरोसीति यथा धम्मो ठितो, तथेव करोसि, खमापेसीति वुत्तं होति। तं ते मयं पटिग्गण्हामाति तं तव अपराधं मयं खमाम। वुड्ढि हेसा, आवुसो वड्ढ, अरियस्स विनयेति एसा, आवुसो वड्ढ, अरियस्स विनये बुद्धस्स भगवतो सासने वुड्ढि नाम। कतमा? अच्चयं अच्चयतो दिस्वा यथाधम्मं पटिकरित्वा आयतिं संवरापज्जना। देसनं पन पुग्गलाधिट्ठानं करोन्तो ‘‘यो अच्चयं अच्चयतो दिस्वा यथाधम्मं पटिकरोति, आयतिं संवरं आपज्जती’’ति आह।&lt;br&gt;&#xA;२६८. बोधिराजकुमारवत्थुम्हि (म॰ नि॰ अट्ठ॰ २.३२४ आदयो) कोकनदोति कोकनदं वुच्चति पदुमं, सो च मङ्गलपासादो ओलोकनपदुमं दस्सेत्वा कतो, तस्मा ‘‘कोकनदो’’ति सङ्खं लभि। याव पच्छिमसोपानकळेवराति एत्थ पच्छिमसोपानकळेवरन्ति पठमसोपानफलकं वुत्तं तस्स सब्बपच्छा दुस्सेन सन्थतत्ता। उपरिमसोपानफलकतो पट्ठाय हि सोपानं सन्थतम्। अद्दसा खोति ओलोकनत्थंयेव द्वारकोट्ठके ठितो अद्दस।&lt;br&gt;&#xA;भगवा तुण्ही अहोसीति ‘‘किस्स नु खो अत्थाय राजकुमारेन अयं महासक्कारो कतो’’ति आवज्जेन्तो पुत्तपत्थनाय कतभावं अञ्ञासि। सो हि राजपुत्तो अपुत्तको। सुतञ्चानेन अहोसि ‘‘बुद्धानं किर अधिकारं कत्वा मनसा इच्छितं लभन्ती’’ति। सो ‘‘सचाहं पुत्तं लभिस्सामि, सम्मासम्बुद्धो इमं चेलपटिकं अक्कमिस्सति। नो चे लभिस्सामि, न अक्कमिस्सती’’ति पत्थनं कत्वा सन्थरापेसि। अथ भगवा ‘‘निब्बत्तिस्सति नु खो एतस्स पुत्तो’’ति आवज्जेत्वा ‘‘न निब्बत्तिस्सती’’ति अद्दस। पुब्बे किर सो एकस्मिं दीपे वसमानो समानच्छन्देन सकुणपोतके खादि। सचस्स मातुगामो पुञ्ञवा भवेय्य, पुत्तं लभेय्य। उभोहि पन समानच्छन्देहि हुत्वा पापकम्मं कतं, तेनस्स पुत्तो न निब्बत्तिस्सतीति अञ्ञासि। दुस्से पन अक्कन्ते ‘‘बुद्धानं अधिकारं कत्वा पत्थितं लभन्तीति लोके अनुस्सवो, मया च महाअधिकारो कतो, न च पुत्तं लभामि, तुच्छं इदं वचन’’न्ति मिच्छागहणं गण्हेय्य। तित्थियापि ‘‘नत्थि समणानं अकत्तब्बं नाम, चेलपटिकं मद्दन्ता आहिण्डन्ती’’ति उज्झायेय्युम्। एतरहि च अक्कमन्तेसु बहू भिक्खू परचित्तविदुनो, ते भब्बतं जानित्वा अक्कमिस्सन्ति, अभब्बतं जानित्वा न अक्कमिस्सन्ति। अनागते पन उपनिस्सयो मन्दो भविस्सति, अनागतं न जानिस्सन्ति, तेसु अक्कमन्तेसु सचे पत्थितं इज्झिस्सति, इच्चेतं कुसलम्। नो चे इज्झिस्सति, ‘‘पुब्बे भिक्खुसङ्घस्स अधिकारं कत्वा इच्छितिच्छितं लभन्ति, इदानि न लभन्ति, तेयेव मञ्ञे भिक्खू पटिपत्तिपूरका अहेसुं, इमे पन पटिपत्तिं पूरेतुं न सक्कोन्ती’’ति मनुस्सा विप्पटिसारिनो भविस्सन्तीति इमेहि तीहि कारणेहि भगवा अक्कमितुं अनिच्छन्तो तुण्ही अहोसि। पच्छिमं जनतं तथागतो अनुकम्पतीति इदं पन थेरो वुत्तेसु कारणेसु ततियं कारणं सन्धायाह। मङ्गलं इच्छन्तीति मङ्गलिका।&lt;br&gt;&#xA;२६९. बीजनिन्ति चतुरस्सबीजनिम्। तालवण्टन्ति तालपत्तादीहि कतं मण्डलिकबीजनिम्।&lt;br&gt;&#xA;२७०-२७५. ‘‘एकपण्णच्छत्तं नाम तालपत्त’’न्ति गण्ठिपदेसु वुत्तम्। कम्मसतेनाति एत्थ सत-सद्दो अनेकपरियायो, अनेकेन कम्मेनाति अत्थो, महता उस्साहेनाति वुत्तं होति। रुधीति खुद्दकवणम्।&lt;br&gt;&#xA;२७८. ‘‘अकायबन्धनेन सञ्चिच्च असञ्चिच्च वा गामप्पवेसने आपत्ति। सरितट्ठानतो बन्धित्वा पविसितब्बं निवत्तितब्बं वा’’ति गण्ठिपदेसु वुत्तम्। मुरजवट्टिसण्ठानं वेठेत्वा कतन्ति बहू रज्जुके एकतो कत्वा नानावण्णेहि सुत्तेहि वेठेत्वा मुरजवट्टिसदिसं कतम्। तेनेव दुतियपाराजिकवण्णनायं (पारा॰ अट्ठ॰ १.८५ पाळिमुत्तकविनिच्छय) वुत्तं ‘‘बहू रज्जुके एकतो कत्वा एकेन निरन्तरं वेठेत्वा कतं बहुरज्जुकन्ति न वत्तब्बं, तं वट्टती’’ति। तत्थ यं वत्तब्बं, तं हेट्ठा वुत्तमेव। मुद्दिककायबन्धनं नाम चतुरस्सं अकत्वा सज्जितम्। पामङ्गदसा चतुरस्सा। मुदिङ्गसण्ठानेनाति वरकसीसाकारेन। पासन्तोति दसामूलम्।&lt;br&gt;&#xA;२८०-२८२. मुण्डवट्टीति मल्लकम्मकरादयो। पमाणङ्गुलेनाति वड्ढकीअङ्गुलं सन्धाय वुत्तम्। सेसमेत्थ पाळितो अट्ठकथातो च सुविञ्ञेय्यमेव।&lt;br&gt;&#xA;खुद्दकवत्थुक्खन्धकवण्णना निट्ठिता।&lt;/p&gt;</description>
    </item>
    <item>
      <title>०५. चम्मक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_chammakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_chammakkhandhakam/</guid>
      <description>&lt;p&gt;५. चम्मक्खन्धकम्&lt;/p&gt;&#xA;&lt;h2 id=&#34;सणकळवसवतथकथवणणन&#34;&gt;सोणकोळिविसवत्थुकथावण्णना&lt;/h2&gt;&#xA;&lt;p&gt;२४२. चम्मक्खन्धके उण्णपावारणन्ति उण्णामयं पावारणम्। विहारपच्छायायन्ति विहारपच्चन्ते छायायम्। विहारस्स वड्ढमानच्छायायन्तिपि वदन्ति।&lt;/p&gt;&#xA;&lt;h2 id=&#34;सणसस-पबबजजकथवणणन&#34;&gt;सोणस्स पब्बज्जाकथावण्णना&lt;/h2&gt;&#xA;&lt;p&gt;२४३. सुत्तत्थो पन सुत्तवण्णनातोयेव गहेतब्बोति एत्थायं सुत्तवण्णना। सीतवनेति (अ॰ नि॰ अट्ठ॰ ३.६.५५) एवंनामके वने। तस्मिं किर पटिपाटिया पञ्च चङ्कमनसतानि मापितानि, तेसु थेरो अत्तनो सप्पायं चङ्कमनं गहेत्वा समणधम्मं करोति। तस्स आरद्धवीरियस्स हुत्वा चङ्कमतो पादतलानि भिज्जिंसु, जाणूहि चङ्कमतो जाणुकानिपि हत्थतलानिपि भिज्जिंसु, छिद्दानि अहेसुम्। एवं आरद्धवीरियो विहरन्तो ओभासनिमित्तमत्तकम्पि दस्सेतुं नासक्खि। तस्स वीरियेन किलमितकायस्स चङ्कमनकोटियं पासाणफलके निसिन्नस्स यो वितक्को उदपादि, तं दस्सेतुं ‘‘अथ खो आयस्मतो’’तिआदि वुत्तम्। तत्थ आरद्धवीरियाति परिपुण्णपग्गहितवीरिया। न अनुपादाय आसवेहि चित्तं विमुच्चतीति ‘‘सचे अहं उग्घटितञ्ञू वा विपञ्चितञ्ञू वा नेय्यो वा, न मे चित्तं न विमुच्चेय्य, अद्धा पन पदपरमो, येन मे चित्तं न मुच्चती’’ति सन्निट्ठानं कत्वा ‘‘संविज्जन्ति खो पना’’तिआदीनि चिन्तेसि। तत्थ भोगाति उपयोगत्थे पच्चत्तम्।&lt;br&gt;&#xA;पातुरहोसीति थेरस्स चित्ताचारं ञत्वा ‘‘अयं सोणो अज्ज सीतवने पधानभूमियं निसिन्नो इमं वितक्कं वितक्केति, गन्त्वास्स वितक्कं सहोड्ढं गण्हित्वा वीणोपमकम्मट्ठानं कथेस्सामी’’ति सीतवने पातुरहोसि। पञ्ञत्ते आसनेति पधानिकभिक्खू अत्तनो वसनट्ठाने ओवदितुं आगतस्स बुद्धस्स भगवतो निसीदनत्थं यथालाभेन आसनम्पि पञ्ञपेत्वाव पधानं करोन्ति , अञ्ञं अलभमाना पुराणपण्णानि सङ्घरित्वा उपरि सङ्घाटिं पञ्ञपेन्ति। थेरोपि आसनं पञ्ञपेत्वाव पधानं अकासि, तं सन्धाय वुत्तं ‘‘पञ्ञत्ते आसने’’ति।&lt;br&gt;&#xA;तं किं मञ्ञसीति सत्था ‘‘इमस्स भिक्खुनो अवसेसकम्मट्ठानेन अत्थो नत्थि, अयं गन्धब्बसिप्पे छेको चिण्णवसी, अत्तनो विसये कथियमाने खिप्पमेव सल्लक्खेस्सती’’ति वीणोपमं कथेतुं ‘‘तं किं मञ्ञसी’’तिआदिमाह। वीणाय तन्तिस्सरे कुसलता नाम वीणाय वादनकुसलता, सो च तत्थ कुसलो। मातापितरो हिस्स ‘‘अम्हाकं पुत्तो अञ्ञं सिप्पं सिक्खन्तो कायेन किलमिस्सति, इदं पन आसने निसिन्नेनेव सक्का उग्गण्हितु’’न्ति गन्धब्बसिप्पमेव उग्गण्हापेसुम्। तस्स –&lt;br&gt;&#xA;‘‘सत्त सरा तयो गामा, मुच्छना एकवीसति।&lt;br&gt;&#xA;ठाना एकूनपञ्ञास, इच्चेते सरमण्डला’’ति॥ –&lt;br&gt;&#xA;आदिकं गन्धब्बसिप्पं सब्बमेव पगुणं अहोसि। अच्चायताति अतिआयता खरमुच्छना। सरवतीति सरसम्पन्ना। कम्मञ्ञाति कम्मक्खमा कम्मयोग्गा। अतिसिथिलाति मन्दमुच्छना। समे गुणे पतिट्ठिताति मज्झिमे सरे ठपेत्वा मुच्छिता।&lt;br&gt;&#xA;अच्चारद्धन्ति अतिगाळ्हम्। उद्धच्चाय संवत्ततीति उद्धतभावाय संवत्तति। अतिलीनन्ति अतिसिथिलम्। कोसज्जायाति कुसीतभावत्थाय। वीरियसमथं अधिट्ठाहीति वीरियसम्पयुत्तं समथं अधिट्ठाहि, वीरियं समथेन योजेहीति अत्थो। इन्द्रियानञ्च समतं अधिट्ठाहीति सद्धादीनं इन्द्रियानं समतं समभावं अधिट्ठाहि। तत्थ सद्धं पञ्ञाय, पञ्ञञ्च सद्धाय, वीरियं समाधिना, समाधिञ्च वीरियेन योजयता इन्द्रियानं समता अधिट्ठिता नाम होति। सति पन सब्बत्थिका, सा सदापि बलवतीयेव वट्टति। तञ्च पन नेसं योजनाविधानं विसुद्धिमग्गे (विसुद्धि॰ १.६०-६२) आगतनयेन वेदितब्बम्। तत्थ च निमित्तं गण्हाहीति तस्मिञ्च समभावे सति येन आदासे मुखबिम्बेनेव निमित्तेन उप्पज्जितब्बं, तं समथनिमित्तं विपस्सनानिमित्तं मग्गनिमित्तं फलनिमित्तञ्च गण्ह निब्बत्तेहीति एवमस्स सत्था अरहत्ते पक्खिपित्वा कम्मट्ठानं कथेसि।&lt;br&gt;&#xA;तत्थ च निमित्तं अग्गहेसीति समथनिमित्तञ्च विपस्सनानिमित्तञ्च अग्गहेसि। एकोति असहायो। वूपकट्ठोति वत्थुकामेहि च किलेसकामेहि च कायेन चेव चित्तेन च वूपकट्ठो। अप्पमत्तोति कम्मट्ठाने सतिं अविजहन्तो। आतापीति कायिकचेतसिकवीरियातापेन आतापो। आतप्पति किलेसेहीति आतापो, वीरियम्। पहितत्तोति काये च जीविते च अनपेक्खताय पेसितत्तो विस्सट्ठअत्तभावो, निब्बाने वा पेसितचित्तो। न चिरस्सेवाति कम्मट्ठानारम्भतो न चिरेनेव। अञ्ञतरोति एको। अरहतन्ति भगवतो सावकानं अरहन्तानं अब्भन्तरो एको महासावको अहोसीति अत्थो।&lt;br&gt;&#xA;२४४. वुसितवाति वुत्थब्रह्मचरियवासो। कतकरणीयोति चतूहि मग्गेहि कत्तब्बं कत्वा ठितो। ओहितभारोति खन्धभारं किलेसभारं अभिसङ्खारभारञ्च ओतारेत्वा ठितो। अनुप्पत्तसदत्थोति सदत्थो वुच्चति अरहत्तं, तं पत्तोति अत्थो। परिक्खीणभवसंयोजनोति खीणभवबन्धनो। सम्मदञ्ञा विमुत्तोति सम्मा हेतुना कारणेन जानित्वा विमुत्तो। छ ठानानीति छ कारणानि। अधिमुत्तो होतीति पटिविज्झित्वा पच्चक्खं कत्वा ठितो होति। नेक्खम्माधिमुत्तोतिआदि सब्बं अरहत्तवसेन वुत्तम्। अरहत्तञ्हि सब्बकिलेसेहि निक्खन्तत्ता नेक्खम्मं, तेहेव पविवित्तत्ता पविवेको, ब्यापज्जाभावतो अब्यापज्जं, उपादानस्स खयन्ते उप्पन्नत्ता उपादानक्खयो, तण्हाय खयन्ते उप्पन्नत्ता तण्हक्खयो, सम्मोहाभावतो असम्मोहोति च वुच्चति।&lt;br&gt;&#xA;केवलं सद्धामत्तकन्ति पटिवेधरहितं केवलं पटिवेधपञ्ञाय असम्मिस्सं सद्धामत्तकम्। पटिचयन्ति पुनप्पुनं करणेन वड्ढिम्। वीतरागत्ताति मग्गपटिवेधेन रागस्स विहतत्तायेव नेक्खम्मसङ्खातं अरहत्तं पटिविज्झित्वा सच्छिकत्वा ठितो होति, फलसमापत्तिविहारेन विहरति, तन्निन्नमानसोयेव होतीति अत्थो। सेसपदेसुपि एसेव नयो।&lt;br&gt;&#xA;लाभसक्कारसिलोकन्ति चतुपच्चयलाभञ्च तेसंयेव सुकतभावञ्च वण्णभणनञ्च। निकामयमानोति इच्छमानो पत्थयमानो। पविवेकाधिमुत्तोति ‘‘पविवेके अधिमुत्तो अह’’न्ति एवं अरहत्तं ब्याकरोतीति अत्थो।&lt;br&gt;&#xA;सीलब्बतपरामासन्ति सीलञ्च वतञ्च परामसित्वा गहितग्गहणमत्तम्। सारतो पच्चागच्छन्तोति सारभावेन जानन्तो। अब्यापज्जाधिमुत्तोति अब्यापज्जं अरहत्तं ब्याकरोति। इमिनाव नयेन सब्बवारेसु अत्थो दट्ठब्बो। अपिचेत्थ ‘‘नेक्खम्माधिमुत्तोति इमस्मिंयेव अरहत्तं कथितं, सेसेसु पञ्चसु निब्बान’’न्ति एके वदन्ति। अपरे ‘‘असम्मोहाधिमुत्तोति एत्थेव निब्बानं कथितं, सेसेसु अरहत्त’’न्ति वदन्ति। अयं पनेत्थ सारो – ‘‘सब्बेस्वेवेतेसु अरहत्तम्पि निब्बानम्पि कथितमेवाति।&lt;br&gt;&#xA;भुसाति बलवन्तो दिब्बरूपसदिसा। नेवस्स चित्तं परियादियन्तीति एतस्स खीणासवस्स चित्तं गहेत्वा ठातुं न सक्कोन्ति। किलेसा हि उप्पज्जमाना चित्तं गण्हन्ति नाम। अमिस्सीकतन्ति अमिस्सकतम्। किलेसा हि आरम्मणेन सद्धिं चित्तं मिस्सं करोन्ति, तेसं अभावा अमिस्सीकतम्। ठितन्ति पतिट्ठितम्। आनेञ्जप्पत्तन्ति अचलनप्पत्तम्। वयञ्चस्सानुपस्सतीति तस्स चेस चित्तस्स उप्पादम्पि वयम्पि पस्सति। भुसा वातवुट्ठीति बलवा वातक्खन्धो। नेव नं सङ्कम्पेय्याति एकभागेन चालेतुं न सक्कुणेय्य। न सम्पकम्पेय्याति थूणं विय सब्बभागतो कम्पेतुं न सक्कुणेय्य। न सम्पवेधेय्याति वेधेत्वा पवेधेत्वा पातेतुं न सक्कुणेय्य।&lt;br&gt;&#xA;नेक्खम्मं अधिमुत्तस्साति अरहत्तं पटिविज्झित्वा ठितस्स। सेसपदेसुपि अरहत्तमेव कथितम्। उपादानक्खयस्स चाति उपयोगत्थे सामिवचनम्। असम्मोहञ्च चेतसोति चित्तस्स च असम्मोहं अधिमुत्तस्स। दिस्वा आयतनुप्पादन्ति आयतनानं उप्पादञ्च वयञ्च दिस्वा। सम्मा चित्तं विमुच्चतीति सम्मा हेतुना नयेन इमाय विपस्सनाय पटिपत्तिया फलसमापत्तिवसेन चित्तं विमुच्चति, निब्बानारम्मणे अधिमुच्चति। अथ वा इमिना खीणासवस्स पुब्बभागपटिपदा कथिता। तस्स हि आयतनुप्पादं दिस्वा इमाय विपस्सनाय अधिगतस्स अरियमग्गस्स आनुभावेन सब्बकिलेसेहि सम्मा चित्तं विमुच्चति। एवं तस्स सम्मा विमुत्तस्स…पे॰… न विज्जति। तत्थ सन्तचित्तस्साति निब्बुतचित्तस्स। सेसमेत्थ उत्तानत्थमेव।&lt;br&gt;&#xA;सोणस्स पब्बज्जाकथावण्णना निट्ठिता।&lt;/p&gt;</description>
    </item>
    <item>
      <title>०५. पाचित्तियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_pAchittiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_pAchittiyakaNDam/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;विनयपिटके&lt;br&gt;&#xA;सारत्थदीपनी-टीका (ततियो भागो)&lt;br&gt;&#xA;५. पाचित्तियकण्डम्&lt;br&gt;&#xA;१. मुसावादवग्गो&lt;/p&gt;&#xA;&lt;h2 id=&#34;१-मसवदसकखपदवणणन&#34;&gt;१. मुसावादसिक्खापदवण्णना&lt;/h2&gt;&#xA;&lt;p&gt;१. मुसावादवग्गस्स पठमसिक्खापदे खुद्दकानन्ति एत्थ ‘‘खुद्दक-सद्दो बहु-सद्दपरियायो । बहुभावतो इमानि खुद्दकानि नाम जातानी’’ति वदन्ति। तत्थाति तेसु नवसु वग्गेसु, तेसु वा खुद्दकेसु। कारणेन कारणन्तरपटिच्छादनमेव विभावेतुं ‘‘रूपं अनिच्च’’न्तिआदिमाह। रूपं अनिच्चन्ति पटिजानित्वा तत्थ कारणं वदन्तो ‘‘जानितब्बतो’’ति आह। ‘‘यदि एवं निब्बानस्सपि अनिच्चता आपज्जती’’ति परेन वुत्तो तं कारणं पटिच्छादेतुं पुन ‘‘जातिधम्मतो’’ति अञ्ञं कारणं वदति।&lt;br&gt;&#xA;‘‘सम्पजानं मुसा भासती’’ति वत्तब्बे सम्पजान मुसा भासतीति अनुनासिकलोपेन निद्देसोति आह ‘‘जानन्तो मुसा भासती’’ति।&lt;br&gt;&#xA;२. जानित्वा जानन्तस्स च मुसा भणनेति पुब्बभागेपि जानित्वा वचनक्खणेपि जानन्तस्स मुसा भणने। भणनञ्च नाम इध अभूतस्स वा भूततं भूतस्स वा अभूततं कत्वा कायेन वा वाचाय वा विञ्ञापनपयोगो। सम्पजानमुसावादेति च निमित्तत्थे भुम्मवचनं, तस्मा यो सम्पजान मुसा वदति, तस्स तंनिमित्तं तंहेतु तप्पच्चया पाचित्तियं होतीति एवमेत्थ अञ्ञेसु च ईदिसेसु अत्थो वेदितब्बो।&lt;br&gt;&#xA;३. विसंवादेन्ति एतेनाति विसंवादनं, वञ्चनाधिप्पायवसप्पवत्तं चित्तम्। तेनाह ‘‘विसंवादनचित्तं पुरतो कत्वा वदन्तस्सा’’ति। वदति एतायाति वाचा, वचनसमुट्ठापिका चेतना। तेनाह ‘‘मिच्छावाचा…पे॰… चेतना’’ति। पभेदगता वाचाति अनेकभेदभिन्ना। एवं पठमपदेन सुद्धचेतना…पे॰… कथिताति वेदितब्बाति इमिना इमं दीपेति – सुद्धचेतना वा सुद्धसद्दो वा सुद्धविञ्ञत्ति वा मुसावादो नाम न होति, विञ्ञत्तिया सद्देन च सहिता तंसमुट्ठापिका चेतना मुसावादोति। चक्खुवसेन अग्गहितारम्मणन्ति चक्खुसन्निस्सितेन विञ्ञाणेन अग्गहितमारम्मणम्। घानादीनं तिण्णं इन्द्रियानं सम्पत्तविसयग्गाहकत्ता वुत्तं ‘‘तीहि इन्द्रियेहि एकाबद्धं विय कत्वा’’ति। ‘‘धनुना विज्झती’’तिआदीसु विय ‘‘चक्खुना दिट्ठ’’न्ति अयं वोहारो लोके पाकटोति आह ‘‘ओळारिकेनेव नयेना’’ति।&lt;br&gt;&#xA;११. अवीमंसित्वाति अनुपपरिक्खित्वा। अनुपधारेत्वाति अविनिच्छिनित्वा। जळत्ताति अञ्ञाणताय। दारुसकटं योजेत्वा गतोति दारुसकटं योजेत्वा तत्थ निसीदित्वा गतोति अधिप्पायो। गतो भविस्सतीति तथेव सन्निट्ठानं कत्वा वुत्तत्ता मुसावादो जातो। केचि पन ‘‘केळिं कुरुमानोति वुत्तत्ता एवं वदन्तो दुब्भासितं आपज्जती’’ति वदन्ति, तं न गहेतब्बम्। जातिआदीहियेव हि दसहि अक्कोसवत्थूहि दवकम्यताय वदन्तस्स दुब्भासितं वुत्तम्। वुत्तञ्हेतं –&lt;br&gt;&#xA;‘‘हीनुक्कट्ठेहि उक्कट्ठं, हीनं वा जातिआदिहि।&lt;br&gt;&#xA;उजुं वाञ्ञापदेसेन, वदे दुब्भासितं दवा’’ति॥&lt;br&gt;&#xA;चित्तेन थोकतरभावंयेव अग्गहेत्वा बहुभावंयेव गहेत्वा वुत्तत्ता ‘‘गामो एकतेलो’’तिआदिनापि मुसावादो जातो। चारेसुन्ति उपनेसुम्। विसंवादनपुरेक्खारता, विसंवादनचित्तेन यमत्थं वत्तुकामो, तस्स पुग्गलस्स विञ्ञापनपयोगो चाति इमानेत्थ द्वे अङ्गानि । उत्तरिमनुस्सधम्मारोचनत्थं मुसा भणन्तस्स पाराजिकं, अमूलकेन पाराजिकेन अनुद्धंसनत्थं सङ्घादिसेसो, सङ्घादिसेसेन अनुद्धंसनत्थं पाचित्तियं, आचारविपत्तिया दुक्कटं, ‘‘यो ते विहारे वसती’’तिआदिपरियायेन उत्तरिमनुस्सधम्मारोचनत्थं पटिविजानन्तस्स मुसा भणिते थुल्लच्चयं, अप्पटिविजानन्तस्स दुक्कटं, केवलं मुसा भणन्तस्स इध पाचित्तियं वुत्तम्।&lt;br&gt;&#xA;मुसावादसिक्खापदवण्णना निट्ठिता।&lt;/p&gt;</description>
    </item>
    <item>
      <title>०५. पाटिदेसनीयकण्डं (भिक्खुनीविभङ्गवण्णना)</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_pATidesanIyakaNDaM_bhikkhunIvibhangavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/05_pATidesanIyakaNDaM_bhikkhunIvibhangavaNNanA/</guid>
      <description>&lt;p&gt;५. पाटिदेसनीयकण्डं (भिक्खुनीविभङ्गवण्णना)&lt;/p&gt;&#xA;&lt;h2 id=&#34;पटदसनयसकखपदवणणन&#34;&gt;पाटिदेसनीयसिक्खापदवण्णना&lt;/h2&gt;&#xA;&lt;p&gt;१२२८. पाटिदेसनीया नाम ये अट्ठ धम्मा सङ्खेपेनेव सङ्गहं आरुळ्हाति सम्बन्धो। पाळिविनिमुत्तकेसूति पाळियं अनागतेसु सप्पिआदीसु।&lt;br&gt;&#xA;पाटिदेसनीयसिक्खापदवण्णना निट्ठिता।&lt;br&gt;&#xA;पाटिदेसनीयकण्डं निट्ठितम्।&lt;br&gt;&#xA;ये पन पञ्चसत्तति सेखिया धम्मा उद्दिट्ठा, ये च तेसं अनन्तरा सत्ताधिकरणव्हया धम्मा उद्दिट्ठाति सम्बन्धो। तत्थ तेसन्ति तेसं सेखियानम्। सत्ताधिकरणव्हयाति सत्ताधिकरणसमथसङ्खाता। तं अत्थविनिच्छयं तादिसंयेव यस्मा विदू वदन्तीति अत्थो।&lt;br&gt;&#xA;यथा निट्ठिताति सम्बन्धो। सब्बासवपहं मग्गन्ति सब्बासवविघातकं अरहत्तमग्गं पत्वा ससन्ताने उप्पादेत्वा। पस्सन्तु निब्बुतिन्ति मग्गञाणलोचनेन निब्बानं सच्छिकरोन्तु, पप्पोन्तूति वा पाठो। तत्थ निब्बुतिन्ति खन्धपरिनिब्बानं गहेतब्बम्।&lt;br&gt;&#xA;इति समन्तपासादिकाय विनयट्ठकथाय सारत्थदीपनियम्।&lt;br&gt;&#xA;भिक्खुनीविभङ्गवण्णना निट्ठिता।&lt;br&gt;&#xA;उभतोविभङ्गट्ठकथावण्णना निट्ठिता।&lt;br&gt;&#xA;पाचित्तियवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;/p&gt;</description>
    </item>
    <item>
      <title>०६. पाटिदेसनीयकण्डम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_pATidesanIyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_pATidesanIyakaNDam/</guid>
      <description>&lt;p&gt;६. पाटिदेसनीयकण्डम्&lt;/p&gt;&#xA;&lt;h2 id=&#34;पटदसनयसकखपदवणणन&#34;&gt;पाटिदेसनीयसिक्खापदवण्णना&lt;/h2&gt;&#xA;&lt;p&gt;५५२. पाटिदेसनीयेसु पठमे ‘‘गारय्हं आवुसोतिआदि पटिदेसेतब्बाकारदस्सन’’न्ति वचनतो पाळियं आगतनयेनेव आपत्ति देसेतब्बा। असप्पायन्ति सग्गमोक्खानं अहितं अननुकूलम्। सेसमेत्थ उत्तानमेव। परिपुण्णूपसम्पन्नता, अञ्ञातिकता, अन्तरघरे ठिताय हत्थतो सहत्था पटिग्गहणं, यावकालिकता, अज्झोहरणन्ति इमानि पनेत्थ पञ्च अङ्गानि।&lt;br&gt;&#xA;५५७-५६२. दुतियततियचतुत्थेसु नत्थि वत्तब्बं, अङ्गेसु पन दुतिये परिपुण्णूपसम्पन्नता, पञ्चभोजनता, अन्तरघरे ठिताय अनुञ्ञातप्पकारतो अञ्ञथा वोसासना, अनिवारणा, अज्झोहारोति इमानि पञ्च अङ्गानि।&lt;br&gt;&#xA;ततिये सेक्खसम्मतता, पुब्बे अनिमन्तितता, अगिलानता, घरूपचारोक्कमनं, ठपेत्वा निच्चभत्तादीनि अञ्ञं आमिसं गहेत्वा भुञ्जनन्ति इमानि पञ्च अङ्गानि।&lt;br&gt;&#xA;चतुत्थे यथावुत्तआरञ्ञकसेनासनता, यावकालिकस्स अतत्थजातकता, अगिलानता, अगिलानावसेसकता, अप्पटिसंविदितता, अज्झारामे पटिग्गहणं, अज्झोहरणन्ति इमानि सत्त अङ्गानि।&lt;br&gt;&#xA;पाटिदेसनीयसिक्खापदवण्णना निट्ठिता।&lt;br&gt;&#xA;पाटिदेसनीयकण्डं निट्ठितम्।&lt;/p&gt;</description>
    </item>
    <item>
      <title>०६. भेसज्जक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_bhesajjakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_bhesajjakkhandhakam/</guid>
      <description>&lt;p&gt;६. भेसज्जक्खन्धकम्&lt;/p&gt;&#xA;&lt;h2 id=&#34;पञचभसजजदकथवणणन&#34;&gt;पञ्चभेसज्जादिकथावण्णना&lt;/h2&gt;&#xA;&lt;p&gt;२६१. भेसज्जक्खन्धके नच्छादेन्तीति रुचिं न उप्पादेन्ति।&lt;br&gt;&#xA;२६२. सुसुकाति समुद्दे भवा एका मच्छजाति। कुम्भीलातिपि वदन्ति। संसट्ठन्ति परिस्सावितम्। तेलपरिभोगेनाति सत्ताहकालिकपरिभोगं सन्धाय वुत्तम्।&lt;br&gt;&#xA;२६३. पिट्ठेहीति पिसितेहि। उब्भिदं नाम ऊसरपंसुमयम्।&lt;br&gt;&#xA;२६४. छकणन्ति गोमयम्। पाकतिकचुण्णं नाम अपक्ककसावचुण्णम्। तेन ठपेत्वा गन्धचुण्णं सब्बं वट्टतीति वदन्ति।&lt;br&gt;&#xA;२६५. सुवण्णगेरुकोति सुवण्णतुत्थादि। अञ्जनूपपिसनन्ति अञ्जनत्थाय उपपिसितब्बं यं किञ्चि चुण्णजातम्।&lt;br&gt;&#xA;२६८. सामं गहेत्वाति एत्थ सप्पदट्ठस्स अत्थाय अञ्ञेन भिक्खुना गहितम्पि सामं गहितसङ्खमेव गच्छतीति वेदितब्बम्।&lt;br&gt;&#xA;२६९. घरदिन्नकाबाधो नाम वसीकरणत्थाय घरणिया दिन्नभेसज्जसमुट्ठितो आबाधो। तेनाह ‘‘वसीकरणपाणकसमुट्ठितरोगो’’ति। घर-सद्दो चेत्थ अभेदेन घरणिया वत्तमानो अधिप्पेतो। ‘‘अकटयूसेनाति अनभिसङ्खतेन मुग्गयूसेन। कटाकटेनाति मुग्गे पचित्वा अचालेत्वाव परिस्सावितेन मुग्गसूपेना’’ति गण्ठिपदेसु वुत्तम्।&lt;/p&gt;</description>
    </item>
    <item>
      <title>०६. सेनासनक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_senAsanakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/06_senAsanakkhandhakam/</guid>
      <description>&lt;p&gt;६. सेनासनक्खन्धकम्&lt;/p&gt;&#xA;&lt;h2 id=&#34;वहरनजननकथवणणन&#34;&gt;विहारानुजाननकथावण्णना&lt;/h2&gt;&#xA;&lt;p&gt;२९४. सेनासनक्खन्धके सेनासनं अपञ्ञत्तं होतीति विहारसेनासनं सन्धाय वुत्तम्। चतुब्बिधञ्हि (म॰ नि॰ अट्ट॰ १.२९६) सेनासनं विहारसेनासनं मञ्चपीठसेनासनं सन्थतसेनासनं ओकाससेनासनन्ति। तत्थ ‘‘मञ्चोपि सेनासनं, पीठम्पि भिसिपि बिम्बोहनम्पि विहारोपि अड्ढयोगोपि पासादोपि हम्मियम्पि गुहापि अट्टोपि माळोपि लेणम्पि वेळुगुम्बोपि रुक्खमूलम्पि मण्डपोपि सेनासनम्। यत्थ वा पन भिक्खू पटिक्कमन्ति, सब्बमेतं सेनासन’’न्ति (विभ॰ ५२७) वचनतो विहारो अड्ढयोगो पासादो हम्मियं गुहाति इदं विहारसेनासनं नाम। मञ्चो पीठं भिसि बिम्बोहनन्ति इदं मञ्चपीठसेनासनं नाम। चिमिलिका चम्मखण्डो तिणसन्थारो पण्णसन्थारोति इदं सन्थतसेनासनं नाम। यत्थ वा पन भिक्खू पटिक्कमन्तीति इदं ओकाससेनासनं नाम।&lt;br&gt;&#xA;रुक्खमूलेतिआदीसु रुक्खमूलसेनासनं नाम यंकिञ्चि सन्दच्छायं विवित्तं रुक्खमूलम्। पब्बतो नाम सेलो। तत्थ हि उदकसोण्डीसु उदककिच्चं कत्वा सीताय रुक्खच्छायाय निसिन्ना नानादिसासु खायमानासु सीतेन वातेन बीजियमाना समणधम्मं करोन्ति। कन्दरेति कं वुच्चति उदकं, तेन दारितो उदकेन भिन्नो पब्बतप्पदेसो कन्दरम्। यं ‘‘नितम्ब’’न्तिपि ‘‘नदीकुञ्ज’’न्तिपि वदन्ति। तत्थ हि रजतपट्टसदिसा वालिका होति, मत्थके मणिवितानं विय वनगहनं, मणिक्खन्धसदिसं उदकं सन्दति, एवरूपं कन्दरं ओरुय्ह पानीयं पिवित्वा गत्तानि सीतं कत्वा वालिकं उस्सापेत्वा पंसुकूलचीवरं पञ्ञपेत्वा तत्थ निसिन्ना ते भिक्खू समणधम्मं करोन्ति। गिरिगुहा नाम द्विन्नं पब्बतानं अन्तरा, एकस्मिंयेव वा उमङ्गसदिसं महाविवरम्।&lt;br&gt;&#xA;‘‘वनपत्थन्ति दूरानमेतं सेनासनानं अधिवचन’’न्तिआदिवचनतो (विभ॰ ५३१) यत्थ न कसन्ति न वपन्ति, तादिसं मनुस्सानं उपचारट्ठानं अतिक्कमित्वा ठितं अरञ्ञकसेनासनं ‘‘वनपत्थ’’न्ति वुच्चति। अज्झोकासो नाम केनचि अच्छन्नो पदेसो। आकङ्खमाना पनेत्थ चीवरकुटिं कत्वा वसन्ति। पलालपुञ्जेति पलालरासिम्हि। महापलालपुञ्जतो हि पलालं निक्कड्ढित्वा पब्भारलेणसदिसे आलये करोन्ति, गच्छगुम्बादीनम्पि उपरि पलालं परिक्खिपित्वा हेट्ठा निसिन्ना समणधम्मं करोन्ति, तं सन्धायेतं वुत्तम्। पञ्च लेणानीति पञ्च लीयनट्ठानानि। निलीयन्ति एत्थ भिक्खूति लेणानि, विहारादीनमेतं अधिवचनम्। सुपण्णवङ्कगेहन्ति गरुळपक्खसण्ठानेन कतगेहम्।&lt;br&gt;&#xA;२९५. अनुमोदनगाथासु सीतन्ति अज्झत्तधातुक्खोभवसेन वा बहिद्धउतुविपरिणामवसएन वा उप्पज्जनकसीतम्। उण्हन्ति अग्गिसन्तापं, तस्स वनदाहादीसु वा सम्भवो दट्ठब्बो। पटिहन्तीति बाधति। यथा तदुभयवसेन कायचित्तानं बाधनं न होति, एवं करोति। सीतुण्हब्भाहते हि सरीरे विक्खित्तचित्तो भिक्खु योनिसो पदहितुं न सक्कोति। वाळमिगानीति सीहब्यग्घादिवाळमिगे। गुत्तसेनासनञ्हि पविसित्वा द्वारं पिधाय निसिन्नस्स ते परिस्सया न होन्ति। सरीसपेति ये केचि सरन्ते गच्छन्ते दीघजातिके। मकसेति निदस्सनमत्तमेतं, डंसादीनम्पि एतेनेव सङ्गहो दट्ठब्बो। सिसिरेति सिसिरकालवसेन सत्ताहवद्धलिकादिवसेन च उप्पन्ने सिसिरसम्फस्से। वुट्ठियोति यदा तदा उप्पन्ना वस्सवुट्ठियो।&lt;br&gt;&#xA;वातातपो घोरोति रुक्खगच्छादीनं उम्मूलभञ्जनादिवसेन पवत्तिया घोरो सरजअरजादिभेदो वातो चेव गिम्हपरिळाहसमयेसु उप्पत्तिया घोरो सूरियातपो च पटिहञ्ञति पटिबाहीयति। लेणत्थन्ति नानारम्मणतो चित्तं निवत्तेत्वा पटिसल्लानारामत्थम्। सुखत्थन्ति वुत्तपरिस्सयाभावेन फासुविहारत्थम्। झायितुन्ति अट्ठतिंसारम्मणेसु यत्थ कत्थचि चित्तं उपनिज्झायितुम्। विपस्सितुन्ति अनिच्चादितो सङ्खारे सम्मसितुम्।&lt;br&gt;&#xA;विहारेति पतिस्सये। कारयेति कारापेय्य। रम्मेति मनोरमे निवाससुखे। वासयेत्थ बहुस्सुतेति कारेत्वा पन एत्थ विहारेसु बहुस्सुते सीलवन्ते कल्याणधम्मे निवासेय्य। ते निवासेन्तो पन तेसं बहुस्सुतानं यथा पच्चयेहि किलमथो न होति, एवं अन्नञ्च पानञ्च वत्थसेनासनानि च ददेय्य उजुभूतेसु अज्झासयसम्पन्नेसु कम्मफलानं रतनत्तयगुणानञ्च सद्दहनेन विप्पसन्नेन चेतसा।&lt;br&gt;&#xA;इदानि गहट्ठपब्बजितानं अञ्ञमञ्ञुपकारितं दस्सेतुं ‘‘ते तस्सा’’ति गाथमाह। तत्थ तेति ते बहुस्सुता। तस्साति उपासकस्स। धम्मं देसेन्तीति सकलवट्टदुक्खापनूदनं सद्धम्मं देसेन्ति। यं सो धम्मं इधञ्ञायाति सो पुग्गलो यं सद्धम्मं इमस्मिं सासने सम्मा पटिपज्जनेन जानित्वा अग्गमग्गाधिगमेन अनासवो हुत्वा परिनिब्बायति।&lt;br&gt;&#xA;सो च सब्बददो होतीति आवासदानस्मिं दिन्ने सब्बदानं दिन्नमेव होतीति कत्वा वुत्तम्। तथा हि (सं॰ नि॰ अट्ठ॰ १.१.४२) द्वे तयो गामे पिण्डाय चरित्वा किञ्चि अलद्धा आगतस्सपि छायूदकसम्पन्नं आरामं पविसित्वा नहायित्वा पतिस्सये मुहुत्तं निपज्जित्वा उट्ठाय निसिन्नस्स काये बलं आहरित्वा पक्खित्तं विय होति, बहि विचरन्तस्स च काये वण्णधातु वातातपेहि किलमति, पतिस्सयं पविसित्वा द्वारं पिधाय मुहुत्तं निपन्नस्स विसभागसन्तति वूपसम्मति, सभागसन्तति पतिट्ठाति, वण्णधातु आहरित्वा पक्खित्ता विय होति, बहि विचरन्तस्स च पादे कण्टको विज्झति, खाणु पहरति, सरीसपादिपरिस्सया चेव चोरभयञ्च उप्पज्जति, पतिस्सयं पविसित्वा द्वारं पिधाय निपन्नस्स सब्बे परिस्सया न होन्ति, सज्झायन्तस्स धम्मपीतिसुखं, कम्मट्ठानं मनसिकरोन्तस्स उपसमसुखञ्च उप्पज्जति बहिद्धाविक्खेपाभावतो, बहि विचरन्तस्स च सेदा मुच्चन्ति, अक्खीनि फन्दन्ति, सेनासनं पविसनक्खणे मञ्चपीठानि न पञ्ञायन्ति, मुहुत्तं निसिन्नस्स पन अक्खिपसादो आहरित्वा पक्खित्तो विय होति, द्वारवातपानमञ्चपीठादीनि पञ्ञायन्ति, एतस्मिञ्च आवासे वसन्तं दिस्वा मनुस्सा चतूहि पच्चयेहि सक्कच्चं उपट्ठहन्ति। तेन वुत्तं ‘‘सो च सब्बददो होति, यो ददाति उपस्सय’’न्ति।&lt;br&gt;&#xA;२९६. आविञ्छनच्छिद्दन्ति यत्थ अङ्गुलिं पवेसेत्वा द्वारं आकड्ढन्ता द्वारबाहं फुसापेन्ति, तस्सेतं अधिवचनम्। आविञ्छनरज्जुन्ति कवाटेयेव छिद्दं कत्वा तत्थ पवेसेत्वा येन रज्जुकेन कड्ढन्ता द्वारं फुसापेन्ति, तं आविञ्छनरज्जुकम्। सेनासनपरिभोगे अकप्पियचम्मं नाम नत्थीति दस्सनत्थं ‘‘सचेपि दीपिनङ्गुट्ठेन कता होति, वट्टतियेवा’’ति वुत्तम्। चेतिये वेदिकासदिसन्ति वातपानबाहासु चेतिये वेदिकाय विय पट्टिकादीहि दस्सेत्वा कतम्। थम्भकवातपानं नाम तिरियं दारूनि अदत्वा उजुकं ठितेहि एव वेणुसलाकादीहि कतम्।&lt;br&gt;&#xA;विहारानुजाननकथावण्णना निट्ठिता।&lt;/p&gt;</description>
    </item>
    <item>
      <title>०७. कथिनक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_kathinakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_kathinakkhandhakam/</guid>
      <description>&lt;p&gt;७. कथिनक्खन्धकम्&lt;/p&gt;&#xA;&lt;h2 id=&#34;कथननजननकथवणणन&#34;&gt;कथिनानुजाननकथावण्णना&lt;/h2&gt;&#xA;&lt;p&gt;३०६. कथिनक्खन्धके सीसवसेनाति पधानङ्गवसेन। ‘‘कथिनन्ति पञ्चानिसंसे अन्तोकरणसमत्थताय थिरन्ति अत्थो’’ति गण्ठिपदेसु वुत्तम्। ‘‘सो नेसं भविस्सती’’ति युज्जतीति ‘‘सो तुम्हाक’’न्ति अवत्वा ‘‘नेस’’न्ति वचनं युज्जति। ये अत्थतकथिनाति न केवलं तुम्हाकमेव, ये अञ्ञेपि अत्थतकथिना, तेसम्पि भविस्सतीति अत्थो। अनामन्तेत्वा चरणन्ति चारित्तसिक्खापदे वुत्तनयेन अनापुच्छित्वा कुलेसु चरणम्। मतकचीवरन्ति मतस्स सन्तकं चीवरम्। तत्रुप्पादेन आभतन्ति विहारसन्तकेन खेत्तवत्थुआदिना आनीतम्।&lt;br&gt;&#xA;पठमपवारणाय पवारिताति इदं वस्सच्छेदं अकत्वा वस्संवुत्थभावसन्दस्सनत्थं वुत्तं अन्तरायेन अप्पवारितानम्पि वुत्थवस्सानं कथिनत्थारसम्भवतो। तेनेव ‘‘अप्पवारिता वा’’ति अवत्वा ‘‘छिन्नवस्सा वा पच्छिमिकाय उपगता वा न लभन्ती’’ति एत्तकमेव वुत्तम्। अञ्ञस्मिं विहारे वुत्थवस्सापि न लभन्तीति नानासीमाय अञ्ञस्मिं विहारे वुत्थवस्सा इमस्मिं विहारे कथिनत्थारं न लभन्तीति अत्थो। खलिमक्खितसाटकोति अहतवत्थं सन्धाय वुत्तम्। दानकम्मवाचाति कथिनदुस्सदानकम्मवाचा। अकातुं न लब्भतीति इमिना अनादरियेन अकरोन्तस्स दुक्कटन्ति दीपेति। कम्मवाचा पन एकायेव वट्टतीति कथिनत्थारसाटकस्स दानकाले वुत्ता एकायेव कम्मवाचा वट्टति। पुन तस्स अञ्ञस्मिं वत्थे दिय्यमाने कम्मवाचाय दातब्बकिच्चं नत्थि, अपलोकनमेव अलन्ति अधिप्पायो।&lt;br&gt;&#xA;३०८. महाभूमिकन्ति महाविसयं, चतुवीसतिआकारवन्तताय महावित्थारिकन्ति वुत्तं होति। पञ्चकन्ति पञ्चखण्डम्। एस नयो सेसेसुपि। पठमचिमिलिकाति कथिनवत्थतो अञ्ञा अत्तनो पकतिचिमिलिका। ‘‘कुच्छिचिमिलिकं कत्वा सिब्बितमत्तेनाति थिरजिण्णानं चिमिलिकानं एकतो कत्वा सिब्बनस्सेतं अधिवचन’’न्ति गण्ठिपदेसु वुत्तम्। महापच्चरियं कुरुन्दियञ्च ‘‘वुत्तवचननिदस्सनं ब्यञ्जने एव भेदो, अत्थे नत्थीति दस्सनत्थं कत’’न्ति वदन्ति। पिट्ठिअनुवातारोपनमत्तेनाति दीघतो अनुवातस्स आरोपनमत्तेन। कुच्छिअनुवातारोपनमत्तेनाति पुथुलतो अनुवातस्स आरोपनमत्तेन। सारुप्पं होतीति समणसारुप्पं होति। रत्तिनिस्सग्गियेनाति रत्तिअतिक्कन्तेन।&lt;br&gt;&#xA;कथिनानुजाननकथावण्णना निट्ठिता।&lt;/p&gt;</description>
    </item>
    <item>
      <title>०७. सङ्घभेदकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_sanghabhedakakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_sanghabhedakakkhandhakam/</guid>
      <description>&lt;p&gt;७. सङ्घभेदकक्खन्धकम्&lt;/p&gt;&#xA;&lt;h2 id=&#34;छसकयपबबजजकथवणणन&#34;&gt;छसक्यपब्बज्जाकथावण्णना&lt;/h2&gt;&#xA;&lt;p&gt;३३०. सङ्घभेदकक्खन्धके अनुपियायन्तिआदीसु ‘‘अनुपिया नामा’’ति वत्तब्बे आकारस्स रस्सत्तं अनुनासिकस्स च आगमं कत्वा ‘‘अनुपियं नामा’’ति वुत्तम्। मल्लानन्ति मल्लराजूनम्। न हेट्ठा पासादा ओरोहतीति उपरिपासादतो हेट्ठिमतलं न ओरोहति, ‘‘हेट्ठापासाद’’न्तिपि पठन्ति। अनुरुद्धो वा पब्बाजेय्याति योजेतब्बम्। घरावासत्थन्ति घरावासस्स अनुच्छविकं कम्मम्। उदकं अभिनेतब्बन्ति उदकं आहरितब्बम्। निन्नेतब्बन्ति आभतमुदकं पुन नीहरितब्बम्। निद्धापेतब्बन्ति अन्तरन्तरा उट्ठिततिणानि उद्धरित्वा अपनेतब्बम्। लवापेतब्बन्ति परिपक्ककाले लवापेतब्बम्। उब्बाहापेतब्बन्ति खलमण्डलं हरापेतब्बम्। उजुं कारापेतब्बन्ति पुञ्जं कारापेतब्बम्। पलालानि उद्धरापेतब्बानीति पलालानि अपनेतब्बानि। भुसिका उद्धरापेतब्बाति गुन्नं खुरग्गेहि सञ्छिन्ना भुससङ्खाता नाळदण्डा अपनेतब्बा। ओपुनापेतब्बन्ति वातमुखे ओपुनापेत्वा पलालं अपनेतब्बम्। अतिहरापेतब्बन्ति अन्तोकोट्ठागारं उपनेतब्बम्। न कम्माति न कम्मानि। घरावासत्थेनाति उपयोगत्थे करणवचनम्। उपजानाहीति च उपसग्गमत्तो उप-सद्दो। तेनाह ‘‘घरावासत्थं जानाही’’ति। जानाहीति चेत्थ पटिपज्जाति अत्थो वेदितब्बो। अकामकाति अनिच्छमाना।&lt;br&gt;&#xA;३३१-३३२. यं न निवत्तोति यस्मा न निवत्तो। सुञ्ञागारगतोति (उदा॰ अट्ठ॰ २०) ‘‘ठपेत्वा गामञ्च गामूपचारञ्च अवसेसं अरञ्ञ’’न्ति (पारा॰९२) वुत्तं अरञ्ञं रुक्खमूलञ्च ठपेत्वा अञ्ञं पब्बतकन्दरादि पब्बजितसारुप्पं निवासट्ठानं जनसम्बाधाभावतो इध ‘‘सुञ्ञागार’’न्ति अधिप्पेतम्। अथ वा झानकण्टकानं सद्दानं अभावतो विवित्तं यं किञ्चि अगारम्पि ‘‘सुञ्ञागार’’न्ति वेदितब्बम्। तं सुञ्ञागारं उपगतो। अभिक्खणन्ति बहुलम्। उदानं उदानेसीति सो हि आयस्मा अरञ्ञे दिवाविहारं उपगतोपि रत्तिवासूपगतोपि येभुय्येन फलसमापत्तिसुखेन निरोधसमापत्तिसुखेन च वीतिनामेसि, तस्मा तं सुखं सन्धाय पुब्बे अत्तना अनुभूतं सभयं सपरिळाहं रज्जसुखं जिगुच्छित्वा ‘‘अहो सुखं अहो सुख’’न्ति सोमनस्ससहितञाणसमुट्ठानं पीतिसमुग्गारं समुग्गिरति। ते भिक्खू भगवन्तं एतदवोचुन्ति ते सम्बहुला भिक्खू उल्लुम्पनसभावसण्ठिता तस्स अनुग्गण्हनाधिप्पायेन भगवन्तं एतदवोचुं, न उज्झानवसेन। निस्संसयन्ति असन्देहेन, एकन्तेनाति अत्थो। ते किर भिक्खू पुथुज्जना तस्स आयस्मतो विवेकसुखं सन्धाय उदानं अजानन्ता एवमाहंसु। समनुस्सरन्तोति उक्कण्ठनवसेन अनुस्सरन्तो।&lt;br&gt;&#xA;अञ्ञतरन्ति नामगोत्तेन अपाकटं एकं भिक्खुम्। आमन्तेसीति आणापेसि ते भिक्खू सञ्ञापेतुकामो। एवन्ति वचनसम्पटिग्गहे, साधूति अत्थो। एवं भन्तेति एत्थ पन एवं-सद्दो पटिञ्ञायम्। ‘‘अभिक्खणं ‘अहो सुखं अहो सुख’न्ति इमं उदानं उदानेसी’’ति यथा ते भिक्खू वदन्ति, तं एवं तथेवाति अत्तनो उदानं पटिजानाति। ‘‘किं पन त्वं भद्दिया’’ति कस्मा भगवा पुच्छति, किं तस्स चित्तं न जानातीति? नो न जानाति, तेनेव पन तमत्थं वदापेत्वा ते भिक्खू सञ्ञापेतुं पुच्छति। वुत्तञ्हेतं ‘‘जानन्तापि तथागता पुच्छन्ति, जानन्तापि न पुच्छन्ती’’तिआदि (पारा॰ १६, १९४)। अत्थवसन्ति कारणम्।&lt;br&gt;&#xA;अन्तोपि अन्तेपुरेति इत्थागारस्स सञ्चरणट्ठानभूते राजगेहस्स अब्भन्तरे, यत्थ राजा नहानभोजनसयनादिं कप्पेति। रक्खा सुसंविहिताति आरक्खादिकतपुरिसेहि गुत्ति सुट्ठु समन्ततो विहिता। बहिपि अन्तेपुरेति अट्टकरणट्ठानादिके अन्तेपुरतो बहिभूते राजगेहे। एवं रक्खितो गोपितो सन्तोति एवं राजगेहराजधानीरज्जदेसेसु अन्तो बहि च अनेकेसु ठानेसु अनेकसतेहि सुसंविहितरक्खावरणगुत्तिया ममेव निब्भयत्थं फासुविहारत्थं रक्खितो गोपितो समानो। भीतोतिआदीनि पदानि अञ्ञमञ्ञवेवचनानि। अथ वा भीतोति परराजूहि भायमानो। उब्बिग्गोति सकरज्जेपि पकतिक्खोभतो उप्पज्जनकभयुब्बेगेन उब्बिग्गो चलितो। उस्सङ्कीति ‘‘रञ्ञा नाम सब्बकालं अविस्सत्थेन भवितब्ब’’न्ति वचनतो सब्बत्थ अविस्सासनवसेन तेसं तेसं किच्चकरणीयानं अच्चयतो उप्पज्जनकपरिसङ्काय च उद्धमुद्धं सङ्कमानो। उत्रासीति ‘‘सन्तिकावचरेहिपि अजानन्तस्सेव मे कदाचि अनत्थो भवेय्या’’ति उप्पन्नेन सरीरकम्पम्पि उप्पादनसमत्थेन तासेन उत्रासि। ‘‘उत्रस्तो’’तिपि पठन्ति। विहरामीति एवंभूतो हुत्वा विहरामि।&lt;br&gt;&#xA;एतरहीति इदानि पब्बजितकालतो पट्ठाय। एकोति असहायो। तेन विवेकट्ठकायतं दस्सेति। अभीतोतिआदीनं पदानं वुत्तविपरियायेन अत्थो वेदितब्बो। भयादिनिमित्तस्स परिग्गहस्स तंनिमित्तस्स च किलेसगहनस्स अभावेनेवस्स अभीतादिताति एतेन चित्तविवेकं दस्सेति। अप्पोस्सुक्कोति सरीरगुत्तियं निरुस्सुक्को। पन्नलोमोति लोमहंसुप्पादकस्स छम्भितत्तस्स अभावेन अनुग्गतलोमो। पदद्वयेनपि सेरिविहारं दस्सेति। परदत्तवुत्तोति परेहि दिन्नेन चीवरादिना वत्तमानो। एतेन सब्बसो सङ्गाभावदीपनमुखेन अनवसेसभयहेतुविरहं दस्सेति। मिगभूतेन चेतसाति विस्सत्थविहारिताय मिगस्स विय जातेन चित्तेन। मिगो हि अमनुस्सपथे अरञ्ञे वसमानो विस्सत्थो तिट्ठति निसीदति निपज्जति येनकामञ्च पक्कमति अप्पटिहतचारो, एवं अहम्पि विहरामीति दस्सेति। वुत्तञ्हेतं पच्चेकसम्बुद्धेन –&lt;br&gt;&#xA;‘‘मिगो अरञ्ञम्हि यथा अबद्धो।&lt;br&gt;&#xA;येनिच्छकं गच्छति गोचराय।&lt;br&gt;&#xA;विञ्ञू नरो सेरित पेक्खमानो।&lt;br&gt;&#xA;एको चरे खग्गविसाणकप्पो’’ति॥ (सु॰ नि॰ ३९; अप॰ थेर १.१.९५)।&lt;br&gt;&#xA;इमं खो अहं, भन्ते, अत्थवसन्ति भगवा यदिदं मम एतरहि परमं विवेकसुखं फलसमापत्तिसुखं, इदमेव कारणं सम्पस्समानो ‘‘अहो सुखं, अहो सुख’’न्ति उदानेमि। एतमत्थन्ति एतं भद्दियत्थेरस्स पुथुज्जनविसयातीतं विवेकसुखसङ्खातं अत्थं सब्बाकारतो विदित्वा। इमं उदानन्ति इमं सहेतुकभयसोकविगमानुभावदीपकं उदानं उदानेसि।&lt;br&gt;&#xA;यस्सन्तरतो न सन्ति कोपाति यस्स अरियपुग्गलस्स अन्तरतो अब्भन्तरे अत्तनो चित्ते चित्तकालुस्सियकरणतो चित्तप्पकोपा रागादयो आघातवत्थुआदिकारणभेदतो अनेकभेदा दोसकोपा एव वा न सन्ति, मग्गेन पहीनत्ता न विज्जन्ति। अयञ्हि अन्तर-सद्दो किञ्चापि ‘‘मञ्च त्वञ्च किमन्तर’’न्तिआदीसु (सं॰ नि॰ १.२२८) कारणे दिस्सति, ‘‘अन्तरट्ठके हिमपातसमये’’तिआदीसु (महाव॰ ३४६) वेमज्झे, ‘‘अन्तरा च जेतवनं अन्तरा च सावत्थि’’न्तिआदीसु (उदा॰ १३, ४४) विवरे, ‘‘भयमन्तरतो जात’’न्तिआदीसु (इतिवु॰ ८८; महानि॰ ५) चित्ते, इधापि चित्ते एव दट्ठब्बो। तेनेवाह ‘‘यस्स चित्ते कोपा न सन्ती’’ति।&lt;br&gt;&#xA;अभव-सद्दस्स विभव-सद्देन अत्थुद्धारे कारणमाह ‘‘विभवोति च अभवोति च अत्थतो एक’’न्ति। इति-सद्दो पकारवचनोति आह ‘‘इति अनेकप्पकारा भवाभवता’’ति। वीतिवत्तोति अतिक्कन्तो । एत्थ च ‘‘यस्सा’’ति इदं यो वीतिवत्तोति विभत्तिविपरिणामवसेन योजेतब्बम्। तं विगतभयन्ति तं एवरूपं यथावुत्तगुणसमन्नागतं खीणासवं चित्तकोपाभावतो इतिभवाभवसमतिक्कमनतो च भयहेतुविगमेन विगतभयम्। विवेकसुखेन अग्गफलसुखेन च सुखिं, विगतभयत्ता एव असोकम्। देवा नानुभवन्ति दस्सनायाति अधिगतमग्गे ठपेत्वा सब्बेपि उपपत्तिदेवा वायमन्तापि चित्तचारदस्सनवसेन दस्सनाय दट्ठुं नानुभवन्ति न अभिसम्भुणन्ति न सक्कोन्ति, पगेव मनुस्सा। सेक्खापि हि पुथुज्जना विय अरहतो चित्तप्पवत्तिं न जानन्ति। तस्स दस्सनं देवानम्पि दुल्लभन्ति एत्थापि चित्तचारदस्सनवसेन तस्स दस्सनं देवानम्पि दुल्लभं अलब्भनीयं, देवेहिपि तं दस्सनं न सक्का पापुणितुन्ति एवमत्थो गहेतब्बो। अभावत्थो हेत्थ दु-सद्दो ‘‘दुप्पञ्ञो’’तिआदीसु विय।&lt;br&gt;&#xA;३३३. भत्ताभिहारोति अभिहरितब्बभत्तम्। तस्स पन पमाणं दस्सेतुं ‘‘पञ्च च थालिपाकसतानी’’ति वुत्तम्। तत्थ एको थालिपाको दसन्नं पुरिसानं भत्तं गण्हाति। लाभसक्कारसिलोकेनाति एत्थ लाभो नाम चतुपच्चयलाभो। सक्कारोति तेसंयेव सुकतानं सुसङ्खतानं लाभो। सिलोकोति वण्णघोसो। मनोमयं कायन्ति झानमनेन निब्बत्तं ब्रह्मकायम्। उपपन्नोति उपगतो। अत्तभावप्पटिलाभोति सरीरपटिलाभो। द्वे वा तीणि वा मागधकानि गामखेत्तानीति एत्थ मागधकं गामखेत्तं अत्थि खुद्दकं, अत्थि मज्झिमं, अत्थि महन्तम्। खुद्दकं गामखेत्तं इतो चत्तालीस उसभानि, एत्तो चत्तालीस उसभानीति गावुतं होति। मज्झिमं इतो गावुतं, एत्तो गावुतन्ति अड्ढयोजनं होति। महन्तं इतो दियड्ढगावुतं, एत्तो दियड्ढगावुतन्ति तिगावुतं होति। तेसु खुद्दकेन गामखेत्तेन तीणि, खुद्दकेन च मज्झिमेन च द्वे गामखेत्तानि तस्स अत्तभावो। तिगावुतञ्हिस्स सरीरम्। परिहरिस्सामीति पटिजग्गिस्सामि गोपयिस्सामि। रक्खस्सेतन्ति रक्खस्सु एतम्।&lt;/p&gt;</description>
    </item>
    <item>
      <title>०७. सेखियकण्डम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_sekhiyakaNDam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/07_sekhiyakaNDam/</guid>
      <description>&lt;p&gt;७. सेखियकण्डम्&lt;/p&gt;&#xA;&lt;h2 id=&#34;१-परमणडलवगगवणणन&#34;&gt;१. परिमण्डलवग्गवण्णना&lt;/h2&gt;&#xA;&lt;p&gt;सेखियेसु सिक्खितसिक्खेनाति चतूहि मग्गेहि तिस्सो सिक्खा सिक्खित्वा ठितेन, सब्बसो परिनिट्ठितकिच्चेनाति वुत्तं होति। तादिनाति अट्ठहि लोकधम्मेहि अकम्पियट्ठेन तादिना।&lt;br&gt;&#xA;५७६. सिक्खा करणीयाति ‘‘एवं निवासेस्सामी’’ति आरामेपि अन्तरघरेपि सब्बत्थ सिक्खा कत्तब्बा। एत्थ च यस्मा वत्तक्खन्धके वुत्तवत्तानिपि सिक्खितब्बत्ता सेखियानेव होन्ति, तस्मा पाराजिकादीसु विय परिच्छेदो न कतो, चारित्तनयदस्सनत्थञ्च ‘‘यो पन भिक्खु ओलम्बेन्तो निवासेय्य, दुक्कट’’न्ति एवं आपत्तिनामेन अवत्वा ‘‘सिक्खा करणीया’’ति एवं सब्बसिक्खापदेसु पाळि आरोपिता। पदभाजने पन ‘‘आपत्ति दुक्कटस्सा’’ति वुत्तत्ता सब्बत्थ अनादरियकरणे दुक्कटं वेदितब्बम्। वुत्तन्ति महाअट्ठकथायं वुत्तम्। यस्मा अट्ठङ्गुलमत्तं ओतारेत्वा निवत्थमेव निसिन्नस्स चतुरङ्गुलमत्तं होति, तस्मा उभोपेते अट्ठकथावादा एकपरिच्छेदा। ते सब्बेति निवासनदोसा।&lt;br&gt;&#xA;तं पनाति तं अनादरियम्। किञ्चापि कुरुन्दिवादं पच्छा वदन्तेन ‘‘परिमण्डलं निवासेतुं अजानन्तस्स अनापत्ती’’ति अयमत्थो पतिट्ठापितो, तथापि निवासनवत्तं साधुकं उग्गहेतब्बमेव। सञ्चिच्च अनुग्गण्हन्तस्स अनादरियं सिया। तेनेव मातिकाट्ठकथायं (कङ्खा॰ अट्ठ॰ परिमण्डलसिक्खापदवण्णना) वुत्तं ‘‘अजानन्तस्साति परिमण्डलं निवासेतुं अजानन्तस्स अनापत्ति, अपिच निवासनवत्तं उग्गहेतब्ब’’न्ति।&lt;br&gt;&#xA;सचित्तकन्ति वत्थुविजाननचित्तेन पण्णत्तिविजाननचित्तेन च सचित्तकं ‘‘अनादरियं पटिच्चा’’ति वुत्तत्ता। ‘‘पाणातिपातादि विय निवासनदोसो लोकगरहितो न होतीति पण्णत्तिवज्ज’’न्ति फुस्सदेवत्थेरो आह। उपतिस्सत्थेरो पन ‘‘यस्मा अनादरियवसेनेव आपज्जितब्बत्ता केवलं अकुसलमेव, तञ्च पकतिया वज्जं, सञ्चिच्च वीतिक्कमनञ्च दोमनस्सितस्सेव होति, तस्मा लोकवज्जं अकुसलचित्तं दुक्खवेदन’’न्ति आह। अनादरियं, अनापत्तिकारणाभावो, अपरिमण्डलनिवासनन्ति इमानि पनेत्थ तीणि अङ्गानि। यथा चेत्थ, एवं सब्बत्थ पुरिमानि द्वे तत्थ तत्थ वुत्तपटिपक्खकरणञ्चाति तीणियेव होन्ति।&lt;br&gt;&#xA;५७७. दुतियादीसु अनेकप्पकारं गिहिपारुतन्ति सेतपटपारुतं परिब्बाजकपारुतं एकसाटकपारुतन्तिआदि अनेकप्पभेदं गिहिपारुतम्। तस्सत्थो खन्धकेयेव आवि भविस्सति। विहारेपीति बुद्धुपट्ठानादिकालं सन्धाय वुत्तम्।&lt;br&gt;&#xA;५७८. ‘‘सुप्पटिच्छन्नो’’ति वुत्तत्ता ‘‘ससीसं पारुतो सब्बथा सुप्पटिच्छन्नत्ता सुप्पटिच्छन्नो नाम होती’’ति यस्स सिया, तं सन्धायाह ‘‘न ससीसं पारुतेना’’तिआदि।&lt;br&gt;&#xA;५८२. एकस्मिं पन ठाने ठत्वाति एत्थ ‘‘गच्छन्तोपि परिस्सयाभावं ओलोकेतुं लभतियेव, तथा गामे पूज’’न्ति तीसुपि गण्ठिपदेसु वुत्तम्।&lt;br&gt;&#xA;परिमण्डलवग्गवण्णना निट्ठिता।&lt;/p&gt;</description>
    </item>
    <item>
      <title>०८ महावग्ग-टीका</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_mahAvagga-TIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_mahAvagga-TIkA/</guid>
      <description>&lt;p&gt;महावग्ग-टीका&lt;/p&gt;</description>
    </item>
    <item>
      <title>०८. चीवरक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_chIvarakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_chIvarakkhandhakam/</guid>
      <description>&lt;p&gt;८. चीवरक्खन्धकम्&lt;/p&gt;&#xA;&lt;h2 id=&#34;जवकवतथकथवणणन&#34;&gt;जीवकवत्थुकथावण्णना&lt;/h2&gt;&#xA;&lt;p&gt;३२९-३३०. चीवरक्खन्धके कम्मविपाकन्ति कम्मजरोगम्। संयमस्साति आनिसंसस्स, उपयोगत्थे चेतं सामिवचनम्।&lt;/p&gt;&#xA;&lt;h2 id=&#34;पजजतरजवतथकथदवणणन&#34;&gt;पज्जोतराजवत्थुकथादिवण्णना&lt;/h2&gt;&#xA;&lt;p&gt;३३४-३३६. विच्छिकस्स जातोति तस्स किर मातुया उतुसमये सयनगताय विच्छिको नाभिप्पदेसं आरुळ्हो, सा तस्स सम्फस्सेन गब्भं गण्हि। तं सन्धाय वुत्तं ‘‘विच्छिकस्स जातो’’ति। उस्सन्नदोसोति सञ्चितपित्तादिदोसो।&lt;/p&gt;&#xA;&lt;h2 id=&#34;वरयचनकथवणणन&#34;&gt;वरयाचनकथावण्णना&lt;/h2&gt;&#xA;&lt;p&gt;३३७. इतरीतरेनाति इतरेन इतरेन। इतर-सद्दो पन अनियमवचनो द्विक्खत्तुं वुच्चमानो यंकिञ्चि-सद्देहि समानत्थो होतीति वुत्तं ‘‘अप्पग्घेनपि महग्घेनपि येन केनची’’ति। महापिट्ठियकोजवन्ति हत्थिपिट्ठीसु अत्थरितब्बताय महापिट्ठियन्ति लद्धसमञ्ञं चतुरङ्गुलपुप्फं कोजवम्।&lt;/p&gt;&#xA;&lt;h2 id=&#34;कमबलनजननदकथवणणन&#34;&gt;कम्बलानुजाननादिकथावण्णना&lt;/h2&gt;&#xA;&lt;p&gt;३४०. उपचारेति सुसानस्स आसन्ने पदेसे। छड्डेत्वा गताति किञ्चि अवत्वायेव छड्डेत्वा गता। सो एव सामीति अकताय कतिकाय येन गहितं, सोव सामी।&lt;/p&gt;</description>
    </item>
    <item>
      <title>०८. वत्तक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_vattakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/08_vattakkhandhakam/</guid>
      <description>&lt;p&gt;८. वत्तक्खन्धकम्&lt;/p&gt;&#xA;&lt;h2 id=&#34;आगनतकवततकथवणणन&#34;&gt;आगन्तुकवत्तकथावण्णना&lt;/h2&gt;&#xA;&lt;p&gt;३५६-३५७. वत्तक्खन्धके उपरिपिट्ठितोति पिट्ठिसङ्घाटस्स उपरिभागतो, द्वारबाहस्स उपरिपदेसतोति अत्थो। विस्सज्जेतब्बन्ति सुक्खापनत्थं आतपे विस्सज्जितब्बम्। अभिवादापेतब्बोति तस्स वस्से पुच्छिते यदि दहरो होति, सयमेव वन्दिस्सति, तदा इमिनाव वन्दापितो नाम होति। निल्लोकेतब्बोति ओलोकेतब्बो। यथाभागन्ति पुब्बे पञ्ञत्तं पदेसभागं अनतिक्कमित्वा। सन्तानकन्ति उण्णनाभिसुत्तम्। उल्लोकाति गेहस्स उपरिभागतो पट्ठाय, पठमं उपरिभागो सम्मज्जितब्बोति वुत्तं होति।&lt;/p&gt;&#xA;&lt;h2 id=&#34;आवसकवततकथवणणन&#34;&gt;आवासिकवत्तकथावण्णना&lt;/h2&gt;&#xA;&lt;p&gt;३५९. महाआवासेति महाविहारसदिसे महाआवासे।&lt;/p&gt;&#xA;&lt;h2 id=&#34;अनमदनवततकथवणणन&#34;&gt;अनुमोदनवत्तकथावण्णना&lt;/h2&gt;&#xA;&lt;p&gt;३६२. पञ्चमे निसिन्नेति अनुमोदनत्थाय निसिन्ने। उपनिसिन्नकथा नाम बहूसु सन्निपतितेसु परिकथाकथनम्।&lt;/p&gt;&#xA;&lt;h2 id=&#34;भततगगवततकथवणणन&#34;&gt;भत्तग्गवत्तकथावण्णना&lt;/h2&gt;&#xA;&lt;p&gt;३६४. मनुस्सानं परिविसनट्ठानन्ति यत्थ मनुस्सा सपुत्तदारा आवसित्वा देन्ति। हत्थधोवनउदकं सन्धायाति भुत्ताविस्स भोजनावसाने हत्थधोवनउदकं सन्धाय। तेनेवाह ‘‘अन्तरा पिपासितेन पन…पे॰… हत्था न धोवितब्बा’’ति। पोत्थकेसु पन ‘‘पानीयं पिवित्वा हत्था न धोवितब्बा’’ति लिखन्ति, ‘‘हत्था धोवितब्बा’’ति पाठेन भवितब्बन्ति अम्हाकं खन्ति। अञ्ञथा ‘‘न ताव उदकन्ति इदं हत्थधोवनउदकं सन्धाय वुत्त’’न्ति वत्वा ‘‘अन्तरा पिपासितेन पना’’तिआदिना वुत्तविसेसो न उपलब्भति। अथ मतं ‘‘न ताव थेरेन उदकं पटिग्गहेतब्बन्ति इदं किं पानीयपटिग्गहणं सन्धाय वुत्तं, उदाहु हत्थधोवनउदकग्गहणं सन्धायाति आसङ्कानिवत्तनत्थं ‘इदं हत्थधोवनउदकं सन्धाय वुत्त’न्तिआदि कथित’’न्ति, तञ्च न, तत्थ आसङ्काय एव असम्भवतो। न हि भगवा ‘‘याव अञ्ञे न भुत्ताविनो होन्ति, ताव पानीयं न पातब्ब’’न्ति वक्खतीति सक्का विञ्ञातुम्। यदि चेतं पानीयपटिग्गहणं सन्धाय वुत्तं, ‘‘न ताव थेरेन उदकं पटिग्गहेतब्ब’’न्ति उदकसद्दप्पयोगो च न कत्तब्बो सिया, अट्ठकथायञ्च ‘‘इदं हत्थधोवनउदकं सन्धाय वुत्त’’न्ति वत्वा तेन निवत्तितब्बमत्थं दस्सेन्तेन ‘‘अन्तरा पिपासितेन पन गले विलग्गामिसेन वा पानीयं पिवितब्ब’’न्ति एत्तकमेव वत्तब्बं, ‘‘पानीयं पिवित्वा हत्था न धोवितब्बा’’ति एवं पन न वत्तब्बन्ति। धुरे निसिन्ना होन्तीति द्वारसमीपे निसिन्ना होन्ति।&lt;/p&gt;</description>
    </item>
    <item>
      <title>०९. चम्पेय्यक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/09_champeyyakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/09_champeyyakkhandhakam/</guid>
      <description>&lt;p&gt;९. चम्पेय्यक्खन्धकम्&lt;/p&gt;&#xA;&lt;h2 id=&#34;कससपगततभकखवतथकथवणणन&#34;&gt;कस्सपगोत्तभिक्खुवत्थुकथावण्णना&lt;/h2&gt;&#xA;&lt;p&gt;३८०. चम्पेय्यक्खन्धके चम्पायन्ति एवंनामके नगरे। तस्स हि नगरस्स आरामपोक्खरणीआदीसु तेसु तेसु ठानेसु चम्पकरुक्खाव उस्सन्ना अहेसुं, तस्मा ‘‘चम्पा’’ति सङ्खं अगमासि। गग्गराय पोक्खरणिया तीरेति तस्स चम्पानगरस्स अविदूरे गग्गराय नाम राजमहेसिया खणितत्ता ‘‘गग्गरा’’ति लद्धवोहारा पोक्खरणी अत्थि, तस्सा तीरे समन्ततो नीलादिपञ्चवण्णकुसुमपटिमण्डितं महन्तं चम्पकवनं, तस्मिं भगवा कुसुमगन्धसुगन्धे चम्पकवने विहरति। तं सन्धाय ‘‘गग्गराय पोक्खरणिया तीरे’’ति वुत्तम्। तन्तिबद्धोति तन्ति वुच्चति ब्यापारो, तत्थ बद्धो पसुतो उस्सुक्कं आपन्नोति अत्थो, तस्मिं आवासे अकतं सेनासनं करोति, जिण्णं पटिसङ्खरोति, कते इस्सरो होतीति अधिप्पायो। तेनाह ‘‘तस्मिं आवासे कत्तब्बत्ता तन्तिपटिबद्धो’’ति, कत्तब्बकम्मे उस्साहमापन्नोति अत्थो।&lt;/p&gt;</description>
    </item>
    <item>
      <title>०९. पातिमोक्खट्ठपनक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/09_pAtimokkhaTThapanakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/09_pAtimokkhaTThapanakkhandhakam/</guid>
      <description>&lt;p&gt;९. पातिमोक्खट्ठपनक्खन्धकम्&lt;/p&gt;&#xA;&lt;h2 id=&#34;पतमकखददसयचनकथवणणन&#34;&gt;पातिमोक्खुद्देसयाचनकथावण्णना&lt;/h2&gt;&#xA;&lt;p&gt;३८३. पातिमोक्खट्ठपनक्खन्धके तदहूति (उदा॰ अट्ठ॰ ४५) तस्मिं अहनि तस्मिं दिवसे। उपोसथेति एत्थ उपवसन्ति एत्थाति उपोसथो, उपवसन्तीति सीलेन वा अनसनेन वा उपेता हुत्वा वसन्तीति अत्थो। अयञ्हि उपोसथ-सद्दो ‘‘अट्ठङ्गसमन्नागतं उपोसथं उपवसामी’’तिआदीसु (अ॰ नि॰ ३.७१; १०.४६) सीले आगतो। ‘‘उपोसथो वा पवारणा वा’’तिआदीसु (महाव॰ १५५) पातिमोक्खुद्देसादिविनयकम्मे। ‘‘गोपालकूपोसथो निगण्ठूपोसथो’’तिआदीसु (अ॰ नि॰ ३.७१) उपवासे। ‘‘उपोसथो नाम नागराजा’’तिआदीसु (दी॰ नि॰ २.२४६; म॰ नि॰ ३.२५८) पञ्ञत्तियम्। ‘‘अज्जुपोसथो पन्नरसो’’तिआदीसु (महाव॰ १६८) दिवसे। इधापि दिवसेयेव दट्ठब्बो। तस्मा तदहुपोसथेति तस्मिं उपोसथदिवसभूते अहनीति अत्थो। निसिन्नो होतीति महाभिक्खुसङ्घपरिवुतो ओवादपातिमोक्खं उद्दिसितुं उपासिकाय रतनपासादे निसिन्नो होति। निसज्ज पन भिक्खूनं चित्तानि ओलोकेन्तो एकं दुस्सीलपुग्गलं दिस्वा ‘‘सचाहं इमस्मिं पुग्गले इध निसिन्नेयेव पातिमोक्खं उद्दिसिस्सामि, सत्तधावस्स मुद्धा फलिस्सती’’ति तस्मिं अनुकम्पाय तुण्हीयेव अहोसि।&lt;br&gt;&#xA;अभिक्कन्ताति अतिक्कन्ता परिक्खीणा। उद्धस्ते अरुणेति उग्गते अरुणसीसे। नन्दिमुखियाति तुट्ठिमुखिया। उद्धस्तं अरुणन्ति अरुणुग्गमनं पत्वापि ‘‘उद्दिसतु, भन्ते, भगवा भिक्खूनं पातिमोक्ख’’न्ति थेरो भगवन्तं पातिमोक्खुद्देसं याचि तस्मिं काले ‘‘न, भिक्खवे, अनुपोसथे उपोसथो कातब्बो’’ति (महाव॰ १८३) सिक्खापदस्स अपञ्ञत्तत्ता। अपरिसुद्धा, आनन्द, परिसाति तिक्खत्तुं थेरेन पातिमोक्खुद्देसस्स याचितत्ता अनुद्देसस्स कारणं कथेन्तो ‘‘असुकपुग्गलो अपरिसुद्धो’’ति अवत्वा ‘‘अपरिसुद्धा, आनन्द, परिसा’’ति आह । कस्मा पन भगवा तियामरत्तिं तथा वीतिनामेसि? ततो पट्ठाय ओवादपातिमोक्खं अनुद्दिसितुकामो तस्स वत्थुं पाकटं कातुम्।&lt;br&gt;&#xA;अद्दसाति कथं अद्दस। अत्तनो चेतोपरियञाणेन तस्सं परिसति भिक्खूनं चित्तानि परिजानन्तो तस्स पुरिसस्स दुस्सील्यचित्तं पस्सि। यस्मा पन चित्ते दिट्ठे तंसमङ्गीपुग्गलो दिट्ठो नाम होति, तस्मा ‘‘अद्दसा खो आयस्मा महामोग्गल्लानो तं पुग्गलं दुस्सील’’न्ति वुत्तम्। यथेव हि अनागते सत्तसु दिवसेसु पवत्तं परेसं चित्तं चेतोपरियञाणलाभी पजानाति, एवं अतीतेपीति। दुस्सीलन्ति निस्सीलं, सीलविरहितन्ति अत्थो। पापधम्मन्ति दुस्सीलत्ता एव हीनज्झासयताय लामकसभावम्। असुचिन्ति अपरिसुद्धेहि कायकम्मादीहि समन्नागतत्ता न सुचिम्। सङ्कस्सरसमाचारन्ति किञ्चिदेव असारुप्पं दिस्वा ‘‘इदं इमिना कतं भविस्सती’’ति एवं परेसं आसङ्कनीयताय सङ्काय सरितब्बसमाचारम्। अथ वा केनचिदेव करणीयेन मन्तयन्ते भिक्खू दिस्वा ‘‘कच्चि नु खो इमे मया कतकम्मं जानित्वा मन्तेन्ती’’ति अत्तनोयेव सङ्काय सरितब्बसमाचारम्। लज्जितब्बताय पटिच्छादेतब्बस्स करणतो पटिच्छन्नं कम्मन्तं एतस्साति पटिच्छन्नकम्मन्तम्। कुच्छितसमणवेसधारिताय न समणन्ति अस्समणम्। सलाकग्गहणादीसु ‘‘कित्तका समणा’’ति गणनाय ‘‘अहम्पि समणोम्ही’’ति मिच्छापटिञ्ञाय समणपटिञ्ञम्। असेट्ठचारिताय अब्रह्मचारिम्। अञ्ञे ब्रह्मचारिनो सुनिवत्थे सुपारुते कुसुम्भकपटधरे गामनिगमादीसु पिण्डाय चरित्वा जीविकं कप्पेन्ते दिस्वा अब्रह्मचारी समानो सयम्पि तादिसेन आकारेन पटिपज्जन्तो उपोसथादीसु च सन्दिस्सन्तो ‘‘अहम्पि ब्रह्मचारी’’ति पटिञ्ञं देन्तो विय होतीति ब्रह्मचारिपटिञ्ञम्। पूतिना कम्मेन सीलविपत्तिया अन्तो अनुपविट्ठत्ता अन्तोपूतिम्। छहि द्वारेहि रागादिकिलेसावस्सवेन तिन्तत्ता अवस्सुतम्। सञ्जातरागादिकचवरत्ता सीलवन्तेहि छड्डेतब्बत्ता च कसम्बुजातम्। मज्झे भिक्खुसङ्घस्स निसिन्नन्ति सङ्घपरियापन्नो विय भिक्खुसङ्घस्स अन्तो निसिन्नम्।&lt;br&gt;&#xA;दिट्ठोसीति ‘‘अयं न पकतत्तो’’ति भगवता दिट्ठो असि। यस्मा च एवं दिट्ठो, तस्मा नत्थि ते तव भिक्खूहि सद्धिं एककम्मादिसंवासो। यस्मा पन सो संवासो तव नत्थि, तस्मा उट्ठेहि आवुसोति एवमेत्थ पदयोजना वेदितब्बा। ततियम्पि खो सो पुग्गलो तुण्ही अहोसीति अनेकवारं वत्वापि ‘‘थेरो सयमेव निब्बिन्नो ओरमिस्सति, इदानि इमेसं पटिपत्तिं जानिस्सामी’’ति वा अधिप्पायेन तुण्ही अहोसि। बाहायं गहेत्वाति ‘‘भगवता मया च याथावतो दिट्ठो, यावततियं ‘उट्ठेही’ति च वुत्तो न उट्ठाति, इदानिस्स निक्कड्ढनकालो , मा सङ्घस्स उपोसथन्तरायो अहोसी’’ति बाहायं अग्गहेसि। बहि द्वारकोट्ठका निक्खामेत्वाति द्वारकोट्ठका द्वारसालतो निक्खामेत्वा, बहीति पन निक्खामितट्ठानदस्सनम्। अथ वा बहिद्वारकोट्ठकाति बहिद्वारकोट्ठकतोपि निक्खामेत्वा, न अन्तोद्वारकोट्ठकतो एव। उभयथापि विहारतो बहिकत्वाति अत्थो। सूचिघटिकं दत्वाति अग्गळसूचिञ्च उपरिघटिकञ्च आदहित्वा, सुट्ठु कवाटं थकेत्वाति अत्थो। याव बाहागहणापि नामाति ‘‘अपरिसुद्धा, आनन्द, परिसा’’ति वचनं सुत्वा एव हि तेन पक्कमितब्बं सिया, एवं अपक्कमित्वा याव बाहागहणापि नाम सो मोघपुरिसो आगमिस्सति, अच्छरियमिदन्ति दस्सेति। इदञ्च गरहणच्छरियमेवाति वेदितब्बम्।&lt;/p&gt;</description>
    </item>
    <item>
      <title>१०. कोसम्बकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/10_kosambakakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/10_kosambakakkhandhakam/</guid>
      <description>&lt;p&gt;१०. कोसम्बकक्खन्धकम्&lt;/p&gt;&#xA;&lt;h2 id=&#34;कसमबकववदकथवणणन&#34;&gt;कोसम्बकविवादकथावण्णना&lt;/h2&gt;&#xA;&lt;p&gt;४५१. कोसम्बकक्खन्धके सचे होति, देसेस्सामीति सुब्बचताय सिक्खाकामताय च आपत्तिं पस्सि। नत्थि आपत्तीति अनापत्तिपक्खोपि एत्थ सम्भवतीति अधिप्पायेनाह। सा पनापत्ति एव। तेनाह ‘‘सो तस्सा आपत्तिया अनापत्तिदिट्ठि अहोसी’’ति।&lt;br&gt;&#xA;४५३-४५४. सम्भमअत्थवसेनाति तुरितत्थवसेन। ‘‘अकारणे तुम्हेहि सो भिक्खु उक्खित्तो’’ति वदेय्याति यस्मा पुब्बे विनयधरस्स वचनेन ‘‘सचे आपत्ति होति, देसेस्सामी’’ति अनेन पटिञ्ञातं, इदानिपि तस्सेव वचनेन ‘‘असञ्चिच्च अस्सतिया कतत्ता नत्थेत्थ आपत्ती’’ति अनापत्तिसञ्ञी, तस्मा ‘‘अकारणे तुम्हेहि सो भिक्खु उक्खित्तो’’ति उक्खेपके भिक्खू यदि वदेय्याति अधिप्पायो। उक्खित्तानुवत्तके वा ‘‘तुम्हे आपत्तिं आपन्ना’’ति वदेय्याति यस्मा वत्थुजाननचित्तेनायं सचित्तका आपत्ति, अयञ्च उदकावसेसे उदकावसेससञ्ञी, तस्मा सापत्तिकस्सेव ‘‘तुम्हे छन्दागतिं गच्छथा’’ति अधिप्पायेन ‘‘तुम्हे आपत्तिं आपन्ना’’ति उक्खित्तानुवत्तके वदेय्य।&lt;br&gt;&#xA;४५५-४५६. कम्मं कोपेतीति ‘‘नानासंवासकचतुत्थो चे, भिक्खवे, कम्मं करेय्य, अकम्मं न च करणीय’’न्तिआदिवचनतो (महाव॰ ३८९) सचे सङ्घो तं गणपूरकं कत्वा कम्मं करेय्य, अयं तत्थ निसिन्नोपि तं कम्मं कोपेतीति अधिप्पायो। उपचारं मुञ्चित्वाति एत्थ उपचारो नाम अञ्ञमञ्ञं हत्थेन पापुणनट्ठानम्।&lt;br&gt;&#xA;४५७. भण्डनजातातिआदीसु कलहस्स पुब्बभागो भण्डनं नाम, तं जातं एतेसन्ति भण्डनजाता, हत्थपरामासादिवसेन मत्थकं पत्तो कलहो जातो एतेसन्ति कलहजाता, विरुद्धवादभूतं वादं आपन्नाति विवादापन्ना। मुखसत्तीहीति वाचासत्तीहि। वितुदन्ताति विज्झन्ता । भगवन्तं एतदवोचाति ‘‘इध, भन्ते, कोसम्बियं भिक्खू भण्डनजाता’’तिआदिवचनं अवोच, तञ्च खो नेव पियकम्यताय, न भेदाधिप्पायेन, अथ खो अत्थकामताय हितकामताय। सामग्गीकारको किरेस भिक्खु, तस्मास्स एतदहोसि ‘‘यथा इमे भिक्खू विवादं आरद्धा, न सक्का मया, नापि अञ्ञेन भिक्खुना समग्गे कातुं, अप्पेव नाम सदेवके लोके अग्गपुग्गलो भगवा सयं वा गन्त्वा अत्तनो वा सन्तिकं पक्कोसापेत्वा एतेसं भिक्खूनं खन्तिमेत्तापटिसंयुत्तं सारणीयधम्मदेसनं कथेत्वा सामग्गिं करेय्या’’ति अत्थकामताय हितकामताय गन्त्वा अवोच। तस्मा एवमाहाति अत्थकामत्ता एवमाह, न भगवतो वचनं अनादियन्तो। ये पन तदा सत्थु वचनं न गण्हिंसु, ते किञ्चि अवत्वा तुण्हीभूता मङ्कुभूता अट्ठंसु, तस्मा उभयेसम्पि सत्थरि अगारवपटिपत्ति नाहोसि।&lt;br&gt;&#xA;कोसम्बकविवादकथावण्णना निट्ठिता।&lt;/p&gt;</description>
    </item>
    <item>
      <title>१०. भिक्खुनिक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/10_bhikkhunikkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/10_bhikkhunikkhandhakam/</guid>
      <description>&lt;p&gt;१०. भिक्खुनिक्खन्धकम्&lt;/p&gt;&#xA;&lt;h2 id=&#34;महपजपतगतमवतथकथवणणन&#34;&gt;महापजापतिगोतमीवत्थुकथावण्णना&lt;/h2&gt;&#xA;&lt;p&gt;४०२. भिक्खुनिक्खन्धके सक्केसु विहरतीति पठमगमनेन गन्त्वा विहरति। महापजापति गोतमीति एत्थ गोतमीति गोत्तम्। नामकरणदिवसे पनस्सा लद्धसक्कारा ब्राह्मणा लक्खणसम्पत्तिं दिस्वा ‘‘सचे अयं धीतरं लभिस्सति, चक्कवत्तिरञ्ञो महेसी भविस्सति। सचे पुत्तं लभिस्सति, चक्कवत्तिराजा भविस्सतीति उभयथापि महतीयेवस्सा पजा भविस्सती’’ति ब्याकरिंसु, तस्मा पुत्तपजाय चेव धीतुपजाय च महन्तताय ‘‘महापजापती’’ति नामं अकंसु, इध पन गोत्तेन सद्धिं संसन्दित्वा ‘‘महापजापति गोतमी’’ति वुत्तम्। येन भगवा तेनुपसङ्कमीति भगवा कपिलपुरं गन्त्वा पठममेव नन्दं पब्बाजेसि, सत्तमे दिवसे राहुलकुमारम्। चुम्बटककलहे पन उभयनगरवासिकेसु युद्धत्थाय निक्खन्तेसु सत्था गन्त्वा ते राजानो सञ्ञापेत्वा अत्तदण्डसुत्तं (सु॰ नि॰ ९४१ आदयो) कथेसि। राजानो पसीदित्वा अड्ढतेय्यसते अड्ढतेय्यसते दारके अदंसु। तानि पञ्च कुमारसतानि सत्थु सन्तिके पब्बजिंसु। अथ नेसं पजापतियो सासनं पेसेत्वा अनभिरतिं उप्पादयिंसु। सत्था तेसं अनभिरतिया उप्पन्नभावं ञत्वा ते पञ्चसते दहरभिक्खू कुणालदहं नेत्वा अत्तनो कुणालकाले निसिन्नपुब्बे पासाणतले निसीदित्वा कुणालजातककथाय (जा॰ २.२१.कुणालजातक) तेसं अनभिरतिं विनोदेत्वा सब्बेपि ते सोतापत्तिफले पतिट्ठापेसि, पुन महावनं आनेत्वा अरहत्तफले। तेसं चित्तजाननत्थं पुनपि पजापतियो सासनं पहिणिंसु। ते ‘‘अभब्बा मयं घरावासस्सा’’ति पटिसासनं पहिणिंसु। ता ‘‘न दानि अम्हाकं परघरं गन्तुं युत्तं, महापजापतिया सन्तिकं गन्त्वा पब्बज्जं अनुजानापेत्वा पब्बजिस्सामा’’ति पञ्चसतापि महापजापतिं उपसङ्कमित्वा ‘‘अय्ये, अम्हाकं पब्बज्जं अनुजानापेथा’’ति आहंसु। महापजापति च ता इत्थियो गहेत्वा येन भगवा तेनुपसङ्कमि, सेतच्छत्तस्स हेट्ठा रञ्ञो परिनिब्बुतकाले उपसङ्कमीतिपि वदन्तियेव। पक्कामीति पुन कपिलपुरमेव पाविसि।&lt;br&gt;&#xA;यथाभिरन्तं विहरित्वाति बोधनेय्यसत्तानं उपनिस्सयं ओलोकेन्तो यथाज्झासयेन विहरित्वा। चारिकं पक्कामीति महाजनसङ्गहं करोन्तो उत्तमाय बुद्धसिरिया अनोपमेन बुद्धविलासेन अतुरितचारिकं पक्कामि। सम्बहुलाहि साकियानीहि सद्धिन्ति अन्तोनिवेसनस्मिंयेव दसबलं उद्दिस्स पब्बज्जावेसं गहेत्वा तापि पञ्चसता साकियानियो पब्बज्जावेसंयेव गाहापेत्वा सब्बाहिपि ताहि सम्बहुलाहि साकियानीहि सद्धिम्। पक्कामीति गमनं अभिनीहरि। गमनाभिनीहरणकाले पनस्सा ‘‘सुकुमारा राजित्थियो पदसा गन्तुं न सक्खिस्सन्ती’’ति साकियकोलियराजानो सुवण्णसिविकायो उपट्ठापयिंसु, ता पन ‘‘याने आरुय्ह गच्छन्तीहि सत्थरि अगारवो कतो होती’’ति एकपण्णासयोजनिकं मग्गं पदसाव पटिपज्जिंसु। राजानोपि पुरतो च पच्छतो च आरक्खं संविदहापेत्वा तण्डुलसप्पितेलादीनं सकटानि पूरेत्वा ‘‘गतगतट्ठाने आहारं पटियादेथा’’ति पुरिसे पेसयिंसु। सूनेहि पादेहीति तासञ्हि सुखुमालत्ता पादेसु एको फोटो उट्ठेति, एको भिज्जति, उभो पादा कटकट्ठिसम्परिकिण्णा विय हुत्वा उद्धुमाता। तेन वुत्तं ‘‘सूनेहि पादेही’’ति। बहिद्वारकोट्ठकेति द्वारकोट्ठकस्स बहि। कस्मा पनेवं ठिताति? एवं किरस्सा अहोसि ‘‘अहं तथागतेन अनुञ्ञाता सयमेव पब्बज्जावेसं अग्गहेसिं, एवं गहितभावो च पन मे सकलजम्बुदीपे पाकटो जातो, सचे सत्था पब्बज्जं अनुजानिस्सति, इच्चेतं कुसलम्। सचे नानुजानिस्सति, महती गरहा भविस्सती’’ति विहारं पविसितुं असक्कोन्ती रोदमाना अट्ठासि। किं नु त्वं गोतमीति किं नु राजकुलानं विपत्ति उप्पन्ना, केन नु त्वं कारणेन एवं विवण्णभावं पत्ता सूनेहि पादेहि…पे॰… ठिताति।&lt;br&gt;&#xA;अञ्ञेनपि परियायेनाति अञ्ञेनपि कारणेन। आपादिकाति संवड्ढिका, तुम्हाकं हत्थपादेसु हत्थपादकिच्चं असाधेन्तेसु हत्थे च पादे च वड्ढेत्वा पटिजग्गिकाति अत्थो। पोसिकाति दिवसस्स द्वे तयो वारे नहापेत्वा भोजेत्वा पायेत्वा तुम्हे पोसेसि। थञ्ञं पायेसीति नन्दकुमारो किर बोधिसत्ततो कतिपाहेनेव दहरतरो। तस्मिं जाते महापजापति अत्तनो पुत्तं धातीनं दत्वा सयं बोधिसत्तस्स धातिकिच्चं साधयमाना अत्तनो थञ्ञं पायेसि। तं सन्धाय थेरो एवमाह। साधु भन्तेति ‘‘बहुकारा’’तिआदीहि तस्सा गुणं कथेत्वा पुन पब्बज्जं याचन्तो एवमाह।&lt;br&gt;&#xA;महापजापतिगोतमीवत्थुकथावण्णना निट्ठिता।&lt;/p&gt;</description>
    </item>
    <item>
      <title>११. पञ्चसतिकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/11_panchasatikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/11_panchasatikakkhandhakam/</guid>
      <description>&lt;p&gt;११. पञ्चसतिकक्खन्धकम्&lt;/p&gt;&#xA;&lt;h2 id=&#34;सङगतनदनकथवणणन&#34;&gt;सङ्गीतिनिदानकथावण्णना&lt;/h2&gt;&#xA;&lt;p&gt;४३७. पञ्चसतिकक्खन्धके पावाय कुसिनारन्ति (दी॰ नि॰ अट्ठ॰ २.२३१) पावानगरे पिण्डाय चरित्वा कुसिनारं गमिस्सामीति अद्धानमग्गप्पटिपन्नो। मन्दारवपुप्फं गहेत्वाति महाचाटिप्पमाणं पुप्फं आगन्तुकदण्डके ठपेत्वा छत्तं विय गहेत्वा। अद्दसं खोति आगच्छन्तं दूरतोव अद्दसम्। दिस्वा च पन ‘‘पुच्छिस्सामि नं भगवतो पवत्ति’’न्ति चित्तं उप्पादेत्वा ‘‘सचे खो पन निसिन्नकोव पुच्छिस्सामि, सत्थरि अगारवो कतो भविस्सती’’ति उट्ठहित्वा ठितट्ठानतो अपक्कम्म छद्दन्तो नागराजा मणिचम्मं विय दसबलदत्तियं मेघवण्णपंसुकूलचीवरं पारुपित्वा दसनखसमोधानसमुज्जलं अञ्जलिं सिरस्मिं पतिट्ठापेत्वा सत्थरि कतेन गारवेन आजीवकस्स अभिमुखो हुत्वा ‘‘अपावुसो अम्हाकं सत्थारं जानासी’’ति आह। किं पन सत्थु परिनिब्बानं जानन्तो पुच्छि अजानन्तोति? आवज्जनप्पटिबद्धं खीणासवानं जाननम्। अनावज्जितत्ता पनेस अजानन्तो पुच्छीति एके। थेरो समापत्तिबहुलो रत्तिट्ठानदिवाट्ठानलेणमण्डपादीसु निच्चं समापत्तिफलेनेव यापेति। कुलसन्तकम्पि गामं पविसित्वा द्वारे समापज्जित्वा समापत्तितो वुट्ठितोव भिक्खं गण्हाति। थेरो किर ‘‘इमिना मे पच्छिमेन अत्तभावेन महाजनानुग्गहं करिस्सामि, ये मय्हं भिक्खं वा देन्ति, गन्धमालादीहि वा सक्कारं करोन्ति, तेसं तं महप्फलं होतू’’ति एवं करोति। तस्मा समापत्तिबहुलताय न जानि। इति अजानन्तोव पुच्छीति वदन्ति, तं न गहेतब्बम्। न हेत्थ अजाननकारणं अत्थि। अभिलक्खितं सत्थु परिनिब्बानं अहोसि दससहस्सिलोकधातुकम्पनादीहि निमित्तेहि। थेरस्स पन परिसाय केहिचि भिक्खूहि भगवा दिट्ठपुब्बो, केहिचि न दिट्ठपुब्बो। तत्थ येहि दिट्ठपुब्बो, तेपि पस्सितुकामाव। येहिपि अदिट्ठपुब्बो, तेपि पस्सितुकामाव। तत्थ येहि न दिट्ठपुब्बो, ते अभिदस्सनकामताय गन्त्वा ‘‘कुहिं भगवा’’ति पुच्छन्ता ‘‘परिनिब्बुतो’’ति सुत्वा सन्धारेतुं न सक्खिस्सन्ति। चीवरं छड्डेत्वा एकवत्था वा दुन्निवत्था वा उरानि पटिपिसन्ता परोदिस्सन्ति। तत्थ मनुस्सा ‘‘महाकस्सपेन सद्धिं आगतपंसुकूलिका सयम्पि इत्थियो विय परोदन्ति, ते किं अम्हे समस्सासेन्ती’’ति मय्हं दोसं दस्सन्ति। इदं पन सुञ्ञं महारञ्ञं, इध यथा तथा रोदन्तेसु दोसो नत्थि। पुरिमतरं सुत्वा नाम सोकोपि तनुको होतीति भिक्खूनं सतुप्पादलाभत्थं जानन्तोव पुच्छि।&lt;br&gt;&#xA;अज्ज सत्ताहपरिनिब्बुतोति अज्ज दिवसतो पटिलोमतो सत्तमे अहनि परिनिब्बुतो। ततो मे इदन्ति ततो समणस्स गोतमस्स परिनिब्बुतट्ठानतो। अवीतरागाति पुथुज्जना चेव सोतापन्नसकदागामिनो च। तेसञ्हि दोमनस्सं अप्पहीनं, तस्मा तेपि बाहा पग्गय्ह कन्दन्ति, उभो हत्थे सीसे ठपेत्वा रोदन्ति। छिन्नपातं पपतन्तीति छिन्नानं पातो विय छिन्नपातो, तं छिन्नपातं, भावनपुंसकनिद्देसोयं, मज्झे छिन्ना विय हुत्वा यतो वा ततो वा पतन्तीति अत्थो। आवट्टन्तीति अभिमुखभावेन वट्टन्ति। यत्थ पतिता, ततो कतिपयरतनट्ठानं वट्टनवसेनेव गन्त्वा पुन यथापतितमेव ठानं वट्टनवसेन आगच्छन्ति। विवट्टन्तीति यत्थ पतिता, ततो निवट्टन्ति, पतितट्ठानतो परभागं वट्टमाना गच्छन्तीति अत्थो। अपिच पुरतो वट्टनं आवट्टनं, पस्सतो पच्छतो च वट्टनं विवट्टनम्। तस्मा द्वे पादे पसारेत्वा सकिं पुरतो सकिं पच्छतो सकिं वामतो सकिं दक्खिणतो सम्परिवट्टमानापि आवट्टन्ति विवट्टन्तीति वुच्चन्ति। वीतरागाति पहीनदोमनस्सा इट्ठानिट्ठेसु निब्बिकारताय सिलाथम्भसदिसा अनागामिखीणासवा। कामञ्हि दोमनस्से असतिपि एकच्चो रागो होतियेव, रागे पन असति दोमनस्सस्स असम्भवोयेव। तदेकट्ठभावतो हि रागप्पहानेन पहीनदोमनस्सा वुत्ता, न खीणासवा एव।&lt;br&gt;&#xA;सब्बेहेव पियेहीतिआदीसु पियायितब्बतो पियेहि मनवड्ढनतो मनापेहि मातापिताभाताभगिनीआदिकेहि। नानाभावोति जातिया नानाभावो, जातिअनुरूपगमनेन विसुं भावो, असम्बद्धभावोति अत्थो। विनाभावोति मरणेन विनाभावो, चुतिया तेनत्तभावेन अपुनपवत्तनतो विप्पयोगोति अत्थो। अञ्ञथाभावोति भवेन अञ्ञथाभावो, भवन्तरग्गहणेन ‘‘कामावचरसत्तो रूपावचरो होती’’तिआदिना तत्थापि ‘‘मनुस्सो देवो होती’’तिआदिना च पुरिमाकारतो अञ्ञाकारताति अत्थो। तन्ति तस्मा। कुतेत्थ लब्भाति कुतो कुहिं कस्मिं नाम ठाने एत्थ एतस्मिं खन्धप्पवत्ते यं तं जातं…पे॰… मा पलुज्जीति लद्धुं सक्का, न सक्का एव तादिसस्स कारणस्स अभावतो। इदं वुत्तं होति – यस्मा सब्बेहेव पियेहि मनापेहि नानाभावो, तस्मा दस पारमियो पूरेत्वापि सम्बोधिं पत्वापि धम्मचक्कं पवत्तेत्वापि यमकपाटिहारियं दस्सेत्वापि देवोरोहणं कत्वापि यं तं जातं भूतं सङ्खतं पलोकधम्मं, तञ्च तथागतस्सपि सरीरं मा पलुज्जीति नेतं ठानं विज्जति, रोदन्तेनपि कन्दन्तेनपि न सक्का तं कारणं लद्धुन्ति।&lt;br&gt;&#xA;तेन खो पनावुसो, समयेन सुभद्दो नाम वुड्ढपब्बजितोतिआदीसु यं वत्तब्बं, तं निदानवण्णनायं (सारत्थ॰ टी॰ १.पठममहासङ्गीतिकथा) वुत्तनयमेव।&lt;br&gt;&#xA;सङ्गीतिनिदानकथावण्णना निट्ठिता।&lt;/p&gt;</description>
    </item>
    <item>
      <title>१२. सत्तसतिकक्खन्धकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/12_sattasatikakkhandhakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/12_sattasatikakkhandhakam/</guid>
      <description>&lt;p&gt;१२. सत्तसतिकक्खन्धकम्&lt;/p&gt;&#xA;&lt;h2 id=&#34;दसवतथकथवणणन&#34;&gt;दसवत्थुकथावण्णना&lt;/h2&gt;&#xA;&lt;p&gt;४४६. सत्तसतिकक्खन्धके निक्खित्तमणिसुवण्णाति रूपियसिक्खापदेनेव पटिक्खित्तमणिसुवण्णा। तत्थ मणिग्गहणेन सब्बं दुक्कटवत्थु, सुवण्णग्गहणेन सब्बं पाचित्तियवत्थु गहितं होति। भिक्खग्गेनाति भिक्खुगणनाय।&lt;br&gt;&#xA;४४७. उपक्किलेसाति विरोचितुं अदत्वा उपक्किलिट्ठभावकरणेन उपक्किलेसा। महिकाति हिमम्। धूमो च रजो च धूमरजो। एत्थ पुरिमा तयो असम्पत्तउपक्किलेसा, राहु पन सम्पत्तउपक्किलेसवसेन कथितोति वेदितब्बो। समणब्राह्मणा न तपन्ति न भासन्ति न विरोचन्तीति गुणपतापेन न तपन्ति गुणोभासेन न भासन्ति गुणविरोचनेन न विरोचन्ति। सुरामेरयपाना अप्पटिविरताति पञ्चविधाय सुराय चतुब्बिधस्स च मेरयस्स पानतो अविरता।&lt;br&gt;&#xA;अविज्जानिवुटाति अविज्जाय निवारिता पिहिता। पियरूपाभिनन्दिनोति पियरूपं सातरूपं अभिनन्दमाना तुस्समाना। सादियन्तीति गण्हन्ति। अविद्दसूति अन्धबाला। सरजाति सकिलेसरजा। मगाति मिगसदिसा। तस्मिं तस्मिं विसये भवे वा नेतीति नेत्ति, तण्हायेतं अधिवचनम्। ताय सह वत्तन्तीति सनेत्तिका।&lt;br&gt;&#xA;४४८. तं परिसं एतदवोचाति (सं॰ नि॰ अट्ठ॰ ३.४.३६२) तस्स किर एवं अहोसि ‘‘कुलपुत्ता पब्बजन्ता पुत्तदारञ्चेव जातरूपरजतञ्च पहायेव पब्बजन्ति, न च सक्का यं पहाय पब्बजिता तं एतेहि गाहेतु’’न्ति नयग्गाहे ठत्वा एतं ‘‘मा अय्या’’तिआदिवचनं अवोच। एकंसेनेतन्ति एतं पञ्चकामगुणकप्पनं ‘‘अस्समणधम्मो असक्यपुत्तियधम्मो’’ति एकंसेन धारेय्यासि।&lt;br&gt;&#xA;तिणन्ति सेनासनच्छदनतिणम्। परियेसितब्बन्ति तिणच्छदने वा इट्ठकच्छदने वा गेहे पलुज्जन्ते येहि तं कारितं, तेसं सन्तिकं गन्त्वा ‘‘तुम्हेहि कारितं सेनासनं ओवस्सति, न सक्का तत्थ वसितु’’न्ति आचिक्खितब्बम्। मनुस्सा सक्कोन्ता करिस्सन्ति, असक्कोन्ता ‘‘तुम्हे वड्ढकी गहेत्वा कारापेथ, मयं ते सञ्ञापेस्सामा’’ति वक्खन्ति। एवं वुत्ते कारेत्वा तेसं आचिक्खितब्बं, मनुस्सा वड्ढकीनं दातब्बं दस्सन्ति। सचे आवाससामिका नत्थि, अञ्ञेसम्पि भिक्खाचारवत्तेन आरोचेत्वा कारेतुं वट्टति। इमं सन्धाय ‘‘परियेसितब्ब’’न्ति वुत्तम्।&lt;br&gt;&#xA;दारूति सेनासने गोपानसिआदीसु पलुज्जमानेसु तदत्थाय दारु परियेसितब्बम्। सकटन्ति गिहिविकटं वा तावकालिकं वा कत्वा सकटं परियेसितब्बम्। न केवलञ्च सकटमेव, अञ्ञम्पि वासिफरसुकुदालादिउपकरणं एवं परियेसितुं वट्टति। पुरिसोति हत्थकम्मवसेन पुरिसो परियेसितब्बो। यं कञ्चि हि पुरिसं ‘‘हत्थकम्मं आवुसो दस्ससी’’ति वत्वा ‘‘दस्सामि भन्ते’’ति वुत्ते ‘‘इमस्मिं इदञ्चिदञ्च करोही’’ति यं इच्छति, तं कारेतुं वट्टति। न त्वेवाहं गामणि केनचि परियायेनाति जातरूपरजतं पनाहं केनचिपि कारणेन परियेसितब्बन्ति न वदामि।&lt;br&gt;&#xA;४४९. पापकं कतन्ति असुन्दरं कतम्।&lt;br&gt;&#xA;४५०. अहोगङ्गोति तस्स पब्बतस्स नामम्।&lt;br&gt;&#xA;४५१. पटिकच्चेव गच्छेय्यन्ति यत्थ तं अधिकरणं वूपसमेतुं भिक्खू सन्निपतन्ति, तत्थ पठममेव गच्छेय्यम्। सम्भावेसुन्ति पापुणिंसु।&lt;br&gt;&#xA;४५२. अलोणकं भविस्सतीति अलोणकं भत्तं वा ब्यञ्जनं वा भविस्सति। आसुताति सब्बसम्भारसज्जिता। ‘‘असुत्ता’’ति वा पाठो।&lt;br&gt;&#xA;४५३. उज्जविंसूति नावं आरुय्ह पटिसोतेन गच्छिंसु। पाचीनकाति पाचीनदेसवासिनो।&lt;br&gt;&#xA;४५४. ननु त्वं आवुसो वुड्ढो वीसतिवस्सोसीति ननु त्वं आवुसो वीसतिवस्सो, न निस्सयपटिबद्धो , कस्मा तं थेरो पणामेतीति दीपेन्ति। गरुनिस्सयं गण्हामाति किञ्चापि मयं महल्लका, एतं पन थेरं गरुं कत्वा वसिस्सामाति अधिप्पायो।&lt;br&gt;&#xA;४५५. मेत्ताय रूपावचरसमाधिमत्तभावतो ‘‘कुल्लकविहारेना’’ति वुत्तं, खुद्दकेन विहारेनाति अत्थो, खुद्दकता चस्स अगम्भीरभावतोति आह ‘‘उत्तानविहारेना’’ति। सुञ्ञताविहारेनाति सुञ्ञतामुखेन अधिगतफलसमापत्तिं सन्धाय वुत्तम्।&lt;br&gt;&#xA;४५७. सुत्तविभङ्गेति पदभाजनीये। तेन सद्धिन्ति पुरेपटिग्गहितलोणेन सद्धिम्। न हि एत्थ यावजीविकं तदहुपटिग्गहितन्ति ‘‘कप्पति सिङ्गिलोणकप्पो’’ति एत्थ वुत्तसिङ्गिलोणं सन्धाय वुत्तम्। तञ्हि पुरे पटिग्गहेत्वा सिङ्गेन परिहटं न तदहुपटिग्गहितम्। यावकालिकमेव तदहुपटिग्गहितन्ति सिङ्गिलोणेन मिस्सेत्वा भुञ्जितब्बं अलोणामिसं सन्धाय वुत्तम्। उपोसथसंयुत्तेति उपोसथपटिसंयुत्ते, उपोसथक्खन्धकेति वुत्तं होति। अतिसरणं अतिसारो, अतिक्कमो। विनयस्स अतिसारो विनयातिसारो। तं पमाणं करोन्तस्साति दसाय सद्धिं निसीदने यं पमाणं वुत्तं, दसाय विना तं पमाणं करोन्तस्स। सेसमेत्थ सुविञ्ञेय्यमेव।&lt;br&gt;&#xA;सत्तसतिकक्खन्धकवण्णना निट्ठिता।&lt;br&gt;&#xA;द्विवग्गसङ्गहाति चूळवग्गमहावग्गसङ्खातेहि द्वीहि वग्गेहि सङ्गहिता। द्वावीसतिपभेदनाति महावग्गे दस, चूळवग्गे द्वादसाति एवं द्वावीसतिप्पभेदा। सासनेति सत्थुसासने। ये खन्धका वुत्ताति योजेतब्बम्।&lt;br&gt;&#xA;इति समन्तपासादिकाय विनयट्ठकथाय सारत्थदीपनियम्&lt;br&gt;&#xA;चूळवग्गवण्णना निट्ठिता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;/p&gt;</description>
    </item>
    <item>
      <title>१९ चूळवग्ग-टीका</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/19_chULavagga-TIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/19_chULavagga-TIkA/</guid>
      <description>&lt;p&gt;चूळवग्ग-टीका&lt;/p&gt;</description>
    </item>
    <item>
      <title>३२ परिवार-टीका</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/32_parivAra-TIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/32_parivAra-TIkA/</guid>
      <description>&lt;p&gt;परिवार-टीका&lt;/p&gt;</description>
    </item>
    <item>
      <title>३३ सोळसमहावारो</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/33_soLasamahAvAro/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/33_soLasamahAvAro/</guid>
      <description>&lt;p&gt;सोळसमहावारो&lt;/p&gt;&#xA;&lt;h2 id=&#34;पञञततवरवणणन&#34;&gt;पञ्ञत्तिवारवण्णना&lt;/h2&gt;&#xA;&lt;p&gt;विसुद्धपरिवारस्साति सब्बसो परिसुद्धखीणासवपरिवारस्स। धम्मक्खन्धसरीरस्साति सीलसमाधिपञ्ञाविमुत्तिविमुत्तिञाणदस्सनसङ्खातधम्मक्खन्धसरीरस्स सासनेति सम्बन्धो। तस्साति ‘‘परिवारो’’ति यो सङ्गहं आरुळ्हो, तस्स। पुब्बागतं नयन्ति पुब्बे आगतं विनिच्छयम्।&lt;br&gt;&#xA;१. पकतत्थपटिनिद्देसो त-सद्दोति तस्स ‘‘भगवता’’तिआदीहि पदेहि समानाधिकरणभावेन वुत्तत्थस्स याय विनयपञ्ञत्तिया भगवा पकतो अधिकतो सुपाकटो च, तं विनयपञ्ञत्तिं सद्धिं याचनाय अत्थभावेन दस्सेन्तो ‘‘यो सो…पे॰… विनयपञ्ञत्तिं पञ्ञपेसी’’ति आह। तत्थ विनयपञ्ञत्तिन्ति विनयभूतं पञ्ञत्तिम्।&lt;br&gt;&#xA;‘‘जानता पस्सता’’ति इमेसं पदानं विनयस्स अधिकतत्ता तत्थ वुत्तनयेन ताव अत्थं योजेत्वा इदानि सुत्तन्तनयेन दस्सेन्तो सतिपि ञाणदस्सन-सद्दानं पञ्ञावेवचनभावे तेन तेन विसेसेन तेसं विसयविसेसपवत्तिदस्सनत्थं विज्जत्तयवसेन अभिञ्ञानावरणञाणवसेन सब्बञ्ञुतञ्ञाणमंसचक्खुवसेन पटिवेधदेसनाञाणवसेन च अत्थं योजेत्वा दस्सेन्तो ‘‘अपिचा’’तिआदिमाह। तत्थ पुब्बेनिवासादीहीति पुब्बेनिवासासवक्खयञाणेहि। पटिवेधपञ्ञायाति अरियमग्गपञ्ञाय। देसनापञ्ञाय पस्सताति देसेतब्बधम्मानं देसेतब्बप्पकारं बोधनेय्यपुग्गलानञ्च आसयानुसयचरिताधिमुत्तिआदिभेदं धम्मं देसनापञ्ञाय याथावतो पस्सता। अरहताति अरीनं, अरानञ्च हतत्ता, पच्चयादीनञ्च अरहत्ता अरहता। सम्मासम्बुद्धेनाति सम्मा सामञ्च सच्चानं बुद्धत्ता सम्मासम्बुद्धेन। अथ वा अन्तरायिकधम्मे जानता, निय्यानिकधम्मे पस्सता, किलेसारीनं हतत्ता अरहता, सम्मा सामं सब्बधम्मानं बुद्धत्ता सम्मासम्बुद्धेनाति एवं चतुवेसारज्जवसेनपेत्थ योजना वेदितब्बा।&lt;br&gt;&#xA;अपिच ठानाट्ठानादिविभागं जानता, यथाकम्मूपगे सत्ते पस्सता, सवासनआसवानं छिन्नत्ता अरहता, अभिञ्ञेय्यादिभेदे धम्मे अभिञ्ञेय्यादितो अविपरीतावबोधतो सम्मासम्बुद्धेन। अथ वा तीसु कालेसु अप्पटिहतञाणताय जानता, कायकम्मादिवसेन तिण्णम्पि कम्मानं ञाणानुपरिवत्तितो सम्मा कारिताय पस्सता, दवादीनं अभावसाधिकाय पहानसम्पदाय अरहता, छन्दादीनं अहानिहेतुभूताय अक्खयपटिभानसाधिकाय सब्बञ्ञुताय सम्मासम्बुद्धेनाति एवं दसबलअट्ठारसावेणिकबुद्धधम्मवसेनपि योजना कातब्बा।&lt;br&gt;&#xA;२. पुच्छाविस्सज्जनेति पुच्छाय विस्सज्जने। एत्थाति एतस्मिं पुच्छाविस्सज्जने। मज्झिमदेसेयेव पञ्ञत्तीति तस्मिंयेव देसे यथावुत्तवत्थुवीतिक्कमे आपत्तिसम्भवतो। विनीतकथाति विनीतवत्थुकथा, अयमेव वा पाठो।&lt;br&gt;&#xA;कायेन पन आपत्तिं आपज्जतीति पुब्बभागे सेवनचित्तं अङ्गं कत्वा कायद्वारसङ्खातविञ्ञत्तिं जनयित्वा पवत्तचित्तुप्पादसङ्खातं आपत्तिं आपज्जति। किञ्चापि हि चित्तेन समुट्ठापिता विञ्ञत्ति, तथापि चित्तेन अधिप्पेतस्स अत्थस्स कायविञ्ञत्तिया साधितत्ता ‘‘कायद्वारेन आपत्तिं आपज्जती’’ति वुच्चति। इममत्थं सन्धायाति आपन्नाय आपत्तिया अनापत्तिभावापादनस्स असक्कुणेय्यतासङ्खातमत्थं सन्धाय, न भण्डनादिवूपसमम्।&lt;br&gt;&#xA;३. पोराणकेहि महाथेरेहीति सीहळदीपवासीहि महाथेरेहि। ठपिताति पोत्थकसङ्गहारोहनकाले ठपिता। चतुत्थसङ्गीतिसदिसा हि पोत्थकारोहसङ्गीति। उभतोविभङ्गे द्वत्तिंस वारा सुविञ्ञेय्याव।&lt;/p&gt;</description>
    </item>
    <item>
      <title>३४ समुट्ठानसीसवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/34_samuTThAnasIsavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/34_samuTThAnasIsavaNNanA/</guid>
      <description>&lt;p&gt;समुट्ठानसीसवण्णना&lt;br&gt;&#xA;२५७. समुट्ठानकथाय पन करुणासीतलभावेन चन्दसदिसत्ता ‘‘बुद्धचन्दे’’ति वुत्तं, किलेसतिमिरपहानतो ‘‘बुद्धादिच्चे’’ति वुत्तम्। पिटके तीणि देसयीति यस्मा ते देसयन्ति, तस्मा अङ्गिरसोपि पिटकानि तीणि देसयि। तानि कतमानीति आह ‘‘सुत्तन्त’’न्तिआदि। महागुणन्ति महानिसंसम्। एवं नीयति सद्धम्मो, विनयो यदि तिट्ठतीति यदि विनयपरियत्ति अनन्तरहिता तिट्ठति पवत्तति, एवं सति पटिपत्तिपटिवेधसद्धम्मो नीयति पवत्तति। विनयपरियत्ति पन कथं तिट्ठतीति आह ‘‘उभतोचा’’तिआदि। परिवारेन गन्थिता तिट्ठन्तीति योजेतब्बम्। तस्सेव परिवारस्साति तस्मिंयेव परिवारे।&lt;br&gt;&#xA;नियतकतन्ति कतनियतं, नियमितन्ति अत्थो। अञ्ञेहि सद्धिन्ति सेससिक्खापदेहि सद्धिम्। असम्भिन्नसमुट्ठानानीति असङ्करसमुट्ठानानि।&lt;br&gt;&#xA;तस्मा सिक्खेति यस्मा विनये सति सद्धम्मो तिट्ठति, विनयो च परिवारेन गन्थितो तिट्ठति, परिवारे च समुट्ठानादीनि दिस्सन्ति, तस्मा सिक्खेय्य परिवारं, उग्गण्हेय्याति अत्थो।&lt;br&gt;&#xA;आदिम्हि ताव पुरिमनयेति ‘‘छन्नं आपत्तिसमुट्ठानानं कतिहि समुट्ठानेहि समुट्ठातीति एकेन समुट्ठानेन समुट्ठाति, कायतो च चित्ततो च समुट्ठाती’’तिआदिना (परि॰ १८७) पञ्ञत्तिवारे सकिं आगतनयं सन्धायेतं वुत्तम्।&lt;br&gt;&#xA;२५८. नानुबन्धे पवत्तिनिन्ति ‘‘या पन भिक्खुनी वुट्ठापितं पवत्तिनिं द्वे वस्सानि नानुबन्धेय्या’’ति (पाचि॰ ११११) वुत्तसिक्खापदम्।&lt;br&gt;&#xA;२७०. अकतन्ति अञ्ञेहि अमिस्सीकतं, नियतसमुट्ठानन्ति वुत्तं होति।&lt;/p&gt;</description>
    </item>
    <item>
      <title>३५ अन्तरपेय्यालम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/35_antarapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/35_antarapeyyAlam/</guid>
      <description>&lt;p&gt;अन्तरपेय्यालम्&lt;/p&gt;&#xA;&lt;h2 id=&#34;कतपचछवरवणणन&#34;&gt;कतिपुच्छावारवण्णना&lt;/h2&gt;&#xA;&lt;p&gt;२७१. वेरं मणतीति रागादिवेरं मणति विनासेति। एतायाति विरतिया। निय्यानन्ति मग्गम्। कायपागब्बियन्ति कायपागब्बियवसेन पवत्तं कायदुच्चरितम्।&lt;br&gt;&#xA;२७४. सारणीयाति सरितब्बयुत्ता अनुस्सरणारहा अद्धाने अतिक्कन्तेपि न सम्मुस्सितब्बा। मिज्जति सिनिय्हति एतायाति मेत्ता, मित्तभावो। मेत्ता एतस्स अत्थीति मेत्तं कायकम्मं, तं पन यस्मा मेत्तासहगतचित्तसमुट्ठानं, तस्मा वुत्तं ‘‘मेत्तचित्तेन कतं कायकम्म’’न्ति। आवीति पकासम्। पकासभावो चेत्थ यं उद्दिस्स तं कायकम्मं करीयति, तस्स सम्मुखभावतोति आह ‘‘सम्मुखा’’ति। रहोति अपकासम्। अपकासता च यं उद्दिस्स तं कम्मं करीयति, तस्स अपच्चक्खभावतोति आह ‘‘परम्मुखा’’ति। उभयेहीति नवकेहि थेरेहि च। पियं पियायितब्बं करोतीति पियकरणो। गरुं गरुट्ठानियं करोतीति गरुकरणो। सङ्गहायाति सङ्गहवत्थुविसेसभावतो सब्रह्मचारीनं सङ्गहणत्थाय। अविवादायाति सङ्गहवत्थुभावतो एव न विवादाय। सति च अविवादहेतुभूतसङ्गहकत्ते तेसं वसेन सब्रह्मचारीनं समग्गभावो भेदाभावो सिद्धोयेवाति आह ‘‘समग्गभावाया’’तिआदि।&lt;br&gt;&#xA;पग्गय्ह वचनन्ति केवलं ‘‘देवो’’ति अवत्वा ‘‘देवत्थेरो’’ति गुणेहि थिरभावजोतनं पग्गण्हित्वा उच्चं कत्वा वचनम्। ममत्तबोधनवचनं ममायनवचनम्। एकन्ततिरोक्खस्स मनोकम्मस्स सम्मुखता नाम विञ्ञत्तिसमुट्ठापनवसेनेव होति, तञ्च खो लोके कायकम्मन्ति पाकटं पञ्ञातं हत्थविकारादिं अनामसित्वायेव दस्सेन्तो ‘‘नयनानि उम्मीलेत्वा’’तिआदिमाह। कामञ्चेत्थ मेत्तासिनेहसिनिद्धानं नयनानं उम्मीलना पसन्नेन मुखेन ओलोकनञ्च मेत्तं कायकम्ममेव, यस्स पन चित्तस्स वसेन नयनानं मेत्तासिनेहसिनिद्धता मुखस्स च पसन्नता, तं सन्धाय वुत्तं ‘‘मेत्तं मनोकम्मं नामा’’ति।&lt;br&gt;&#xA;इमानि (दी॰ नि॰ अट्ठ॰ २.१४१; म॰ नि॰ अट्ठ॰ १.४९२; अ॰ नि॰ अट्ठ॰ ३.६.११) च मेत्तकायकम्मादीनि पाळियं भिक्खूनं वसेन आगतानि गिहीसुपि लब्भन्तियेव। भिक्खूनञ्हि मेत्तचित्तेन आचरियुपज्झायवत्तादिआभिसमाचारिकधम्मपूरणं मेत्तं कायकम्मं नाम। सब्बञ्च अनवज्जकायकम्मं आभिसमाचारिककम्मन्तोगधमेवाति वेदितब्बम्। गिहीनं चेतियवन्दनत्थाय बोधिवन्दनत्थाय सङ्घनिमन्तनत्थाय गमनं, गामं वा पिण्डाय पविट्ठे भिक्खू दिस्वा पच्चुग्गमनं, पत्तपटिग्गहणं, आसनपञ्ञापनं, अनुगमनन्ति एवमादिकं मेत्तं कायकम्मं नाम। भिक्खूनं मेत्तचित्तेन आचारपञ्ञत्तिसिक्खापन कम्मट्ठानकथन धम्मदेसना परिपुच्छन अट्ठकथाकथनवसेन पवत्तियमानं तेपिटकम्पि बुद्धवचनं मेत्तं वचीकम्मं नाम। गिहीनं ‘‘चेतियवन्दनत्थाय गच्छाम, बोधिवन्दनत्थाय गच्छाम, धम्मस्सवनं करिस्साम, दीपमालापुप्फपूजं करिस्साम, तीणि सुचरितानि समादाय वत्तिस्साम, सलाकभत्तादीनि दस्साम, वस्सावासिकं दस्साम, अज्ज सङ्घस्स चत्तारो पच्चये दस्साम, सङ्घं निमन्तेत्वा खादनीयादीनि संविदहथ, आसनानि पञ्ञपेथ, पानीयं उपट्ठापेथ, सङ्घं पच्चुग्गन्त्वा आनेथ, पञ्ञत्तासने निसीदापेथ, छन्दजाता उस्साहजाता वेय्यावच्चं करोथा’’तिआदिकथनकाले मेत्तं वचीकम्मं नाम। भिक्खूनं पातोव उट्ठाय सरीरपटिजग्गनं चेतियङ्गणवत्तादीनि च कत्वा विवित्तासने निसीदित्वा ‘‘इमस्मिं विहारे भिक्खू सुखी होन्तु अवेरा अब्यापज्जा’’ति चिन्तनं मेत्तं मनोकम्मं नाम। गिहीनं ‘‘अय्या सुखी होन्तु अवेरा अब्यापज्जा’’ति चिन्तनं मेत्तं मनोकम्मं नाम।&lt;br&gt;&#xA;लाभाति चीवरादयो लद्धपच्चया। धम्मिकाति कुहनादिभेदं मिच्छाजीवं वज्जेत्वा धम्मेन समेन भिक्खाचरियवत्तेन उप्पन्ना। अन्तमसो पत्तपरियापन्नमत्तम्पीति पच्छिमकोटिया पत्ते परियापन्नं पत्तस्स अन्तोगतं द्वत्तिकटच्छुभिक्खामत्तम्पि। देय्यं दक्खिणेय्यञ्च अप्पटिविभत्तं कत्वा भुञ्जतीति अप्पटिविभत्तभोगी। एत्थ हि द्वे पटिविभत्तानि नाम आमिसपटिविभत्तं पुग्गलपटिविभत्तञ्च। तत्थ ‘‘एत्तकं दस्सामि, एत्तकं न दस्सामी’’ति एवं चित्तेन विभजनं आमिसपटिविभत्तं नाम। ‘‘असुकस्स दस्सामि, असुकस्स न दस्सामी’’ति एवं चित्तेन विभजनं पन पुग्गलपटिविभत्तं नाम। तदुभयम्पि अकत्वा यो अप्पटिविभत्तं भुञ्जति, अयं अप्पटिविभत्तभोगी नाम। तेनाह ‘‘नेव आमिसं पटिविभजित्वा भुञ्जती’’तिआदि। अदातुम्पीति पि-सद्देन दातुम्पि वट्टतीति दस्सेति। दानञ्हि नाम न कस्सचि निवारितं, तेन दुस्सीलस्सपि अत्थिकस्स सति सम्भवे दातब्बं, तञ्च खो करुणायनवसेन, न वत्तपूरणवसेन। सारणीयधम्मपूरकस्स अप्पटिविभत्तभोगिताय ‘‘सब्बेसं दातब्बमेवा’’ति वुत्तम्। गिलानादीनं पन ओदिस्सकं कत्वा दानं अप्पटिविभागपक्खिकं ‘‘असुकस्स न दस्सामी’’ति पटिक्खेपस्स अभावतो। ब्यतिरेकप्पधानो हि पटिविभागो। तेनाह ‘‘गिलानगिलानुपट्ठाक…पे॰… विचेय्य दातुम्पि वट्टती’’ति।&lt;br&gt;&#xA;साधारणभोगीति एत्थ साधारणभोगिनो इदं लक्खणं – यं यं पणीतं लभति, तं तं नेव लाभेन लाभं निजिगीसनमुखेन गिहीनं देति अत्तनो आजीवसुद्धिं रक्खमानो, न अत्तनाव परिभुञ्जति ‘‘मय्हं असाधारणभोगिता मा होतू’’ति। तं पटिग्गण्हन्तो च ‘‘सङ्घेन साधारणं होतू’’ति गहेत्वा घण्टिं पहरित्वा परिभुञ्जितब्बं सङ्घसन्तकं विय पस्सति। इमिना च तस्स लाभस्स तीसुपि कालेसु साधारणतो ठपनं दस्सितम्। ‘‘तं पटिग्गण्हन्तो च सङ्घेन साधारणं होतू’’ति इमिना पटिग्गहणकालो दस्सितो, ‘‘गहेत्वा…पे॰… पस्सती’’ति इमिना पटिग्गहितकालो। तदुभयं पन तादिसेन पुब्बभागेन विना न होतीति अत्थसिद्धो पुरिमकालो। तयिदम्पि पटिग्गहणतो पुब्बेवस्स होति ‘‘सङ्घेन साधारणं होतूति पटिग्गहेस्सामी’’ति, पटिग्गण्हन्तस्स होति ‘‘सङ्घेन साधारणं होतूति पटिग्गण्हामी’’ति, पटिग्गहेत्वा होति ‘‘सङ्घेन साधारणं होतूति पटिग्गहितं मया’’ति एवं तिलक्खणसम्पन्नं कत्वा लद्धलाभं ओसानलक्खणं अविकोपेत्वा परिभुञ्जन्तो साधारणभोगी अप्पटिविभत्तभोगी च होति।&lt;br&gt;&#xA;इमं (दी॰ नि॰ अट्ठ॰ २.१४१; म॰ नि॰ अट्ठ॰ १.४९२; अ॰ नि॰ अट्ठ॰ ३.६.११) पन सारणीयधम्मं को पूरेति, को न पूरेति? दुस्सीलो ताव न पूरेति। न हि तस्स सन्तकं सीलवन्तो गण्हन्ति। परिसुद्धसीलो पन वत्तं अखण्डेन्तो पूरेति। तत्रिदं वत्तं – यो ओदिस्सकं कत्वा मातु वा पितु वा आचरियुपज्झायादीनं वा देति, सो दातब्बं देतु, सारणीयधम्मो पनस्स न होति, पलिबोधजग्गनं नाम होति। सारणीयधम्मो हि मुत्तपलिबोधस्सेव वट्टति। तेन पन ओदिस्सकं देन्तेन गिलानगिलानुपट्ठाकआगन्तुकगमिकानञ्चेव नवपब्बजितस्स च सङ्घाटिपत्तग्गहणं अजानन्तस्स दातब्बम्। एतेसं दत्वा अवसेसं थेरासनतो पट्ठाय थोकं थोकं अदत्वा यो यत्तकं गण्हाति, तस्स तत्तकं दातब्बम्। अवसिट्ठे असति पुन पिण्डाय चरित्वा थेरासनतो पट्ठाय यं यं पणीतं, तं तं दत्वा सेसं भुञ्जितब्बम्।&lt;br&gt;&#xA;अयं पन सारणीयधम्मो सारणीयधम्मपूरणविधिम्हि सुसिक्खिताय परिसाय सुपूरो होति। सुसिक्खिताय हि परिसाय यो अञ्ञतो लभति, सो न गण्हाति। अञ्ञतो अलभन्तोपि पमाणयुत्तमेव गण्हाति, न अतिरेकम्। अयञ्च पन सारणीयधम्मो एवं पुनप्पुनं पिण्डाय चरित्वा लद्धं लद्धं देन्तस्सपि द्वादसहि वस्सेहि पूरति, न ततो ओरम्। सचे हि द्वादसमेपि वस्से सारणीयधम्मपूरको पिण्डपातपूरं पत्तं आसनसालायं ठपेत्वा नहायितुं गच्छति, सङ्घत्थेरो च ‘‘कस्सेसो पत्तो’’ति वत्वा ‘‘सारणीयधम्मपूरकस्सा’’ति वुत्ते ‘‘आहरथ न’’न्ति सब्बं पिण्डपातं विचारेत्वा भुञ्जित्वाव रित्तपत्तं ठपेति। अथ सो भिक्खु रित्तपत्तं दिस्वा ‘‘मय्हं अनवसेसेत्वाव परिभुञ्जिंसू’’ति दोमनस्सं उप्पादेति, सारणीयधम्मो भिज्जति, पुन द्वादस वस्सानि पूरेतब्बो होति। तित्थियपरिवाससदिसो हेस, सकिं खण्डे जाते पुन पूरेतब्बोव। यो पन ‘‘लाभा वत मे, सुलद्धं वत मे, यस्स मे पत्तगतं अनापुच्छाव सब्रह्मचारिनो परिभुञ्जन्ती’’ति सोमनस्सं जनेति, तस्स पुण्णो नाम होति।&lt;br&gt;&#xA;एवं पूरितसारणीयधम्मस्स पन नेव इस्सा, न मच्छरियं होति, मनुस्सानं पियो होति सुलभपच्चयो, पत्तगतमस्स दिय्यमानम्पि न खीयति, भाजनीयभण्डट्ठाने अग्गभण्डं लभति, भये वा छातके वा सम्पत्ते देवता उस्सुक्कं आपज्जन्ति।&lt;br&gt;&#xA;तत्रिमानि वत्थूनि – लेणगिरिवासी तिस्सत्थेरो किर महाखीरगामं उपनिस्साय वसति। पञ्ञासमत्ता थेरा नागदीपं चेतियवन्दनत्थाय गच्छन्ता खीरगामे पिण्डाय चरित्वा किञ्चि अलद्धा निक्खमिंसु। थेरो पविसन्तो ते दिस्वा पुच्छि ‘‘लद्धं, भन्ते’’ति। विचरिम्ह, आवुसोति। सो अलद्धभावं ञत्वा आह ‘‘भन्ते, यावाहं आगच्छामि, ताव इधेव होथा’’ति । मयं, आवुसो, पञ्ञास जना पत्ततेमनमत्तम्पि न लभिम्हाति। भन्ते, नेवासिका नाम पटिबला होन्ति, अलभन्तापि भिक्खाचारमग्गसभागं जानन्तीति। थेरा आगमिंसु। थेरो गामं पाविसि। धुरगेहेयेव महाउपासिका खीरभत्तं सज्जेत्वा थेरं ओलोकयमाना ठिता थेरस्स द्वारं सम्पत्तस्सेव पत्तं पूरेत्वा अदासि। सो तं आदाय थेरानं सन्तिकं गन्त्वा ‘‘गण्हथ, भन्ते’’ति सङ्घत्थेरं आह। थेरो ‘‘अम्हेहि एत्तकेहि किञ्चि न लद्धं, अयं सीघमेव गहेत्वा आगतो, किं नु खो’’ति सेसानं मुखं ओलोकेसि। थेरो ओलोकनाकारेनेव ञत्वा ‘‘भन्ते, धम्मेन समेन लद्धो पिण्डपातो, निक्कुक्कुच्चा गण्हथा’’तिआदितो पट्ठाय सब्बेसं यावदत्थं दत्वा अत्तनापि यावदत्थं भुञ्जि। अथ नं भत्तकिच्चावसाने थेरा पुच्छिंसु ‘‘कदा, आवुसो, लोकुत्तरधम्मं पटिविज्झी’’ति? नत्थि मे, भन्ते, लोकुत्तरधम्मोति। झानलाभीसि आवुसोति? एतम्पि मे, भन्ते, नत्थीति। ननु, आवुसो, पाटिहारियन्ति? सारणीयधम्मो मे, भन्ते, पूरितो, तस्स मे पूरितकालतो पट्ठाय सचेपि भिक्खुसतसहस्सं होति, पत्तगतं न खीयतीति। साधु साधु सप्पुरिस अनुच्छविकमिदं तुय्हन्ति। इदं ताव पत्तगतं न खीयतीति एत्थ वत्थु।&lt;br&gt;&#xA;अयमेव पन थेरो चेतियपब्बते गिरिभण्डमहापूजाय दानट्ठानं गन्त्वा ‘‘इमस्मिं दाने किं वरभण्ड’’न्ति पुच्छि। द्वे साटका, भन्तेति। एते मय्हं पापुणिस्सन्तीति। तं सुत्वा अमच्चो रञ्ञो आरोचेसि ‘‘एको दहरो एवं वदती’’ति। ‘‘दहरस्स एवं चित्तं, महाथेरानं पन सुखुमा साटका वट्टन्ती’’ति वत्वा ‘‘महाथेरानं दस्सामी’’ति ठपेसि। तस्स भिक्खुसङ्घे पटिपाटिया ठिते देन्तस्स मत्थके ठपितापि ते साटका हत्थं नारोहन्ति, अञ्ञेव आरोहन्ति। दहरस्स दानकाले पन हत्थं आरुळ्हा। सो तस्स हत्थे ठपेत्वा अमच्चस्स मुखं ओलोकेत्वा दहरं निसीदापेत्वा दानं दत्वा सङ्घं विस्सज्जेत्वा दहरस्स सन्तिके निसीदित्वा ‘‘भन्ते, इमं धम्मं कदा पटिविज्झित्था’’ति आह। सो परियायेनपि असन्तं अवदन्तो ‘‘नत्थि मय्हं, महाराज, लोकुत्तरधम्मो’’ति आह। ननु, भन्ते, पुब्बेव अवचुत्थाति। आम महाराज, सारणीयधम्मपूरको अहं, तस्स मे धम्मस्स पूरितकालतो पट्ठाय भाजनीयट्ठाने अग्गभण्डं पापुणातीति। ‘‘साधु साधु भन्ते, अनुच्छविकमिदं तुम्हाक’’न्ति वन्दित्वा पक्कामि। इदं भाजनीयट्ठाने अग्गभण्डं पापुणातीति एत्थ वत्थु।&lt;br&gt;&#xA;चण्डालतिस्सभयेन पन भातरगामवासिनो नागत्थेरिया अनारोचेत्वाव पलायिंसु। थेरी पच्चूससमये ‘‘अति विय अप्पनिग्घोसो गामो, उपधारेथ तावा’’ति दहरभिक्खुनियो आह। ता गन्त्वा सब्बेसं गतभावं ञत्वा आगम्म थेरिया आरोचेसुम्। सा सुत्वा ‘‘मा तुम्हे तेसं गतभावं चिन्तयित्थ, अत्तनो उद्देसपरिपुच्छायोनिसोमनसिकारेसुयेव योगं करोथा’’ति वत्वा भिक्खाचारवेलायं पारुपित्वा अत्तद्वादसमा गामद्वारे निग्रोधमूले अट्ठासि। रुक्खे अधिवत्था देवता द्वादसन्नम्पि भिक्खुनीनं पिण्डपातं दत्वा ‘‘अय्ये अञ्ञत्थ मा गच्छथ, निच्चं इधेव एथा’’ति आह। थेरिया पन कनिट्ठभाता नागत्थेरो नाम अत्थि, सो ‘‘महन्तं भयं, न सक्का यापेतुं, परतीरं गमिस्सामी’’ति अत्तद्वादसमो अत्तनो वसनट्ठाना निक्खन्तो ‘‘थेरिं दिस्वा गमिस्सामी’’ति भातरगामं आगतो। थेरी ‘‘थेरा आगता’’ति सुत्वा तेसं सन्तिकं गन्त्वा ‘‘किं अय्या’’ति पुच्छि। सो तं पवत्तिं आचिक्खि। सा ‘‘अज्ज एकदिवसं विहारे वसित्वा स्वेव गमिस्सथा’’ति आह। थेरा विहारं आगमंसु।&lt;br&gt;&#xA;थेरी पुनदिवसे रुक्खमूले पिण्डाय चरित्वा थेरं उपसङ्कमित्वा ‘‘इमं पिण्डपातं परिभुञ्जथा’’ति आह। थेरो ‘‘वट्टिस्सति थेरी’’ति वत्वा तुण्ही अट्ठासि। धम्मिको तात पिण्डपातो, कुक्कुच्चं अकत्वा परिभुञ्जथाति। वट्टिस्सति थेरीति। सा पत्तं गहेत्वा आकासे खिपि। पत्तो आकासे अट्ठासि। थेरो ‘‘सत्ततालमत्ते ठितम्पि भिक्खुनीभत्तमेव थेरी’’ति वत्वा ‘‘भयं नाम सब्बकालं न होति, भये वूपसन्ते अरियवंसं कथयमानो ‘भो पिण्डपातिक भिक्खुनीभत्तं भुञ्जित्वा वीतिनामयित्था’ति चित्तेन अनुवदियमानो सन्थम्भितुं न सक्खिस्सामि, अप्पमत्ता होथ थेरियो’’ति मग्गं आरुहि। रुक्खदेवतापि ‘‘सचे थेरो थेरिया हत्थतो पिण्डपातं परिभुञ्जिस्सति, न नं निवत्तेस्सामि, सचे न परिभुञ्जिस्सति, निवत्तेस्सामी’’ति चिन्तयमाना ठत्वा थेरस्स गमनं दिस्वा रुक्खा ओरुय्ह ‘‘पत्तं, भन्ते, देथा’’ति पत्तं गहेत्वा थेरं रुक्खमूलंयेव आनेत्वा आसनं पञ्ञपेत्वा पिण्डपातं दत्वा कतभत्तकिच्चं पटिञ्ञं कारेत्वा द्वादस भिक्खुनियो द्वादस च भिक्खू सत्त वस्सानि उपट्ठहि । इदं देवता उस्सुक्कं आपज्जन्तीति एत्थ वत्थु। तत्र हि थेरी सारणीयधम्मपूरिका अहोसि।&lt;br&gt;&#xA;नत्थि एतेसं खण्डन्ति अखण्डानि, तं पन नेसं खण्डं दस्सेतुं ‘‘यस्सा’’तिआदि वुत्तम्। तत्थ उपसम्पन्नसीलानं उद्देसक्कमेन आदिअन्ता वेदितब्बा। तेनाह ‘‘सत्तसू’’तिआदि। अनुपसम्पन्नसीलानं पन समादानक्कमेनपि आदिअन्ता लब्भन्ति। परियन्ते छिन्नसाटको वियाति वत्थन्ते दसन्ते वा छिन्नवत्थं विय। विसदिसुदाहरणञ्चेतं ‘‘अखण्डानी’’ति इमस्स अधिकतत्ता। एवं सेसानिपि उदाहरणानि। खण्डन्ति खण्डवन्तं, खण्डितं वा। छिद्दन्तिआदीसुपि एसेव नयो। विसभागवण्णेन गावी वियाति सम्बन्धो। विसभागवण्णेन उपड्ढं ततियभागं वा सम्भिन्नवण्णं सबलं, विसभागवण्णेहेव पन बिन्दूहि अन्तरन्तरा विमिस्सं कम्मासम्। अयं इमेसं विसेसो।&lt;br&gt;&#xA;भुजिस्सभावकरणतोति तण्हादासब्यतो मोचेत्वा भुजिस्सभावकरणतो। सीलस्स च तण्हादासब्यतो मोचनं विवट्टूपनिस्सयभावापादनं, तेनस्स विवट्टूपनिस्सयता दस्सिता। ‘‘भुजिस्सभावकरणतो’’ति च इमिना भुजिस्सकरानि भुजिस्सानीति उत्तरपदलोपेनायं निद्देसोति दस्सेति। यस्मा च तंसमङ्गीपुग्गलो सेरी सयंवसी भुजिस्सो नाम होति, तस्मापि भुजिस्सानि। सुपरिसुद्धभावेन पासंसत्ता विञ्ञुपसत्थानि। अविञ्ञूनं पसंसाय अप्पमाणभावतो विञ्ञूगहणं कतम्। तण्हादिट्ठीहि अपरामट्ठत्ताति ‘‘इमिनाहं सीलेन देवो वा भविस्सामि देवञ्ञतरो वा’’ति तण्हापरामासेन ‘‘इमिनाहं सीलेन देवो हुत्वा तत्थ निच्चो धुवो सस्सतो भविस्सामी’’ति दिट्ठिपरामासेन च अपरामट्ठत्ता। अथ वा ‘‘अयं ते सीलेसु दासो’’ति चतूसु विपत्तीसु यं वा तं वा विपत्तिं दस्सेत्वा ‘‘इमं नाम त्वं आपन्नपुब्बो’’ति केनचि परामट्ठुं अनुद्धंसेतुं असक्कुणेय्यत्ता अपरामट्ठानीति एवमेत्थ अत्थो दट्ठब्बो। सीलं नाम अविप्पटिसारादिपारम्परियेन यावदेव समाधिसम्पादनत्थन्ति आह ‘‘समाधिसंवत्तनिकानी’’ति। समाधिसंवत्तनप्पयोजनानि समाधिसंवत्तनिकानि।&lt;br&gt;&#xA;समानभावो सामञ्ञं, परिपुण्णचतुपारिसुद्धिभावेन मज्झे भिन्नसुवण्णस्स विय भेदाभावतो सीलेन सामञ्ञं सीलसामञ्ञं, तं गतो उपगतोति सीलसामञ्ञगतो। तेनाह ‘‘समानभावूपगतसीलो’’ति, सीलसम्पत्तिया समानभावं उपगतसीलो सभागवुत्तिकोति अत्थो। सोतापन्नादीनञ्हि सीलं समुद्दन्तरेपि देवलोकेपि वसन्तानं अञ्ञेसं सोतापन्नादीनं सीलेन समानमेव होति, नत्थि मग्गसीले नानत्तम्। कामञ्हि पुथुज्जनानम्पि चतुपारिसुद्धिसीले नानत्तं न सिया, तं पन न एकन्तिकन्ति इध नाधिप्पेतं, मग्गसीलं पन एकन्तिकं नियतभावतोति तमेव सन्धाय ‘‘यानि तानि सीलानी’’तिआदि वुत्तम्।&lt;br&gt;&#xA;यायन्ति या अयं मय्हञ्चेव तुम्हाकञ्च पच्चक्खभूता। दिट्ठीति मग्गसम्मादिट्ठि। निद्दोसाति निद्धुतदोसा, समुच्छिन्नरागादिपापधम्माति अत्थो। निय्यातीति वट्टदुक्खतो निस्सरति निगच्छति। सयं नियन्तीयेव हि तंमग्गसमङ्गीपुग्गलं वट्टदुक्खतो निय्यापेतीति वुच्चति। या सत्थु अनुसिट्ठि, तं करोतीति तक्करो, तस्स, यथानुसिट्ठं पटिपज्जनकस्साति अत्थो। दिट्ठिसामञ्ञगतोति सच्चसम्पटिवेधेन समानदिट्ठिभावं उपगतो।&lt;br&gt;&#xA;कतिपुच्छावारवण्णना निट्ठिता।&lt;/p&gt;</description>
    </item>
    <item>
      <title>३६ एकुत्तरिकनयो</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/36_ekuttarikanayo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/36_ekuttarikanayo/</guid>
      <description>&lt;p&gt;एकुत्तरिकनयो&lt;/p&gt;&#xA;&lt;h2 id=&#34;एककवरवणणन&#34;&gt;एककवारवण्णना&lt;/h2&gt;&#xA;&lt;p&gt;३२१. मूलविसुद्धिया अन्तरापत्तीति अन्तरापत्तिं आपज्जित्वा मूलायपटिकस्सनं कत्वा ठितेन आपन्ना। ‘‘अग्घविसुद्धिया अन्तरापत्तीति सम्बहुला आपत्तियो आपज्जित्वा तासु सब्बचिरपटिच्छन्नवसेन अग्घसमोधानं गहेत्वा वसन्तेन आपन्नापत्ती’’ति गण्ठिपदेसु वुत्तम्। सउस्साहेनेव चित्तेनाति ‘‘पुनपि आपज्जिस्सामी’’ति सउस्साहेनेव चित्तेन। भिक्खुनीनं अट्ठवत्थुकाय वसेन चेतं वुत्तम्। तेनेवाह ‘‘अट्ठमे वत्थुस्मिं भिक्खुनिया पाराजिकमेव होती’’ति। ‘‘धम्मिकस्स पटिस्सवस्स असच्चापने’’ति वुत्तत्ता अधम्मिकपटिस्सवस्स विसंवादे दुक्कटं न होति। ‘‘तुम्हे विब्भमथा’’ति हि वुत्ते सुद्धचित्तो ‘‘साधू’’ति पटिस्सुणित्वा सचे न विब्भमति, अनापत्ति। एवं सब्बत्थ। पञ्चदससु धम्मेसूति ‘‘कालेन वक्खामि, नो अकालेना’’तिआदिना वुत्तपञ्चदसधम्मेसु। आपत्तिं आपज्जितुं भब्बताय भब्बापत्तिका।&lt;br&gt;&#xA;एककवारवण्णना निट्ठिता।&lt;/p&gt;</description>
    </item>
    <item>
      <title>३७ उपोसथादिपुच्छाविस्सज्जनावण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/37_uposathAdipuchChAvissajjanAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/37_uposathAdipuchChAvissajjanAvaNNanA/</guid>
      <description>&lt;p&gt;उपोसथादिपुच्छाविस्सज्जनावण्णना&lt;br&gt;&#xA;३३२. ‘‘सङ्घं, भन्ते, पवारेमीतिआदि पवारणाकथा नामा’’ति गण्ठिपदेसु वुत्तम्।&lt;/p&gt;&#xA;&lt;h2 id=&#34;अतथवसपकरणवणणन&#34;&gt;अत्थवसपकरणवण्णना&lt;/h2&gt;&#xA;&lt;p&gt;३३४. पठमपाराजिकवण्णनायमेव वुत्तन्ति ‘‘सङ्घसुट्ठुताया’’तिआदीनं अत्थवण्णनं सन्धाय वुत्तम्। दसक्खत्तुं योजनाय पदसतं वुत्तन्ति एकमूलकनये दसक्खत्तुं योजनाय कताय सङ्खलिकनये वुत्तपदेहि सद्धिं पदसतं वुत्तन्ति एवमत्थो गहेतब्बो। अञ्ञथा एकमूलके एव नये न सक्का पदसतं लद्धुम्। एकमूलकनयेहि पुरिमपच्छिमपदानि एकतो कत्वा एकेकस्मिं वारे नव नव पदानि वुत्तानीति दसक्खत्तुं योजनाय नवुति पदानियेव लब्भन्ति। तस्मा तानि नवुति पदानि सङ्खलिकनये बद्धचक्कवसेन योजिते दस पदानि लब्भन्तीति तेहि सद्धिं पदसतन्ति सक्का वत्तुम्। इतो अञ्ञथा पन उभोसुपि नयेसु विसुं विसुं अत्थसतं धम्मसतञ्च यथा लब्भति, तथा पठमपाराजिकसंवण्णनायमेव अम्हेहि दस्सितं, तं तत्थ वुत्तनयेनेव गहेतब्बम्। पुरिमपच्छिमपदानि एकत्तेन गहेत्वा ‘‘पदसत’’न्ति वुत्तत्ता ‘‘तत्थ पच्छिमस्स पच्छिमस्स पदस्स वसेन अत्थसतं, पुरिमस्स पुरिमस्स वसेन धम्मसत’’न्ति वुत्तम्। तस्मिं पदसते ‘‘सङ्घसुट्ठू’’तिआदिना वुत्तपुरिमपदानं वसेन धम्मसतं, ‘‘सङ्घफासू’’तिआदिना वुत्तपच्छिमपदानं वसेन अत्थसतन्ति अधिप्पायो।&lt;br&gt;&#xA;महावग्गवण्णना निट्ठिता।&lt;/p&gt;</description>
    </item>
    <item>
      <title>३८ पठमगाथासङ्गणिकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/38_paThamagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/38_paThamagAthAsangaNikam/</guid>
      <description>&lt;p&gt;पठमगाथासङ्गणिकम्&lt;/p&gt;&#xA;&lt;h2 id=&#34;सततनगरस-पञञततसकखपदवणणन&#34;&gt;सत्तनगरेसु पञ्ञत्तसिक्खापदवण्णना&lt;/h2&gt;&#xA;&lt;p&gt;३३५. अड्ढुड्ढसतानीति तीणि सतानि पञ्ञासञ्च सिक्खापदानि। विग्गहन्ति मनुस्सविग्गहम्। अतिरेकन्ति दसाहपरमं अतिरेकचीवरम्। काळकन्ति ‘‘सुद्धकाळकान’’न्ति वुत्तकाळकम्। भूतन्ति भूतारोचनम्। परम्परभत्तन्ति परम्परभोजनम्। भिक्खुनीसु च अक्कोसोति ‘‘या पन भिक्खुनी भिक्खुं अक्कोसेय्य वा परिभासेय्य वा’’ति (पाचि॰ १०२९) वुत्तसिक्खापदम्। अन्तरवासकन्ति अञ्ञातिकाय भिक्खुनिया चीवरपटिग्गण्हनम्। रूपियन्ति रूपियसंवोहारम्। सुत्तन्ति ‘‘सामं सुत्तं विञ्ञापेत्वा तन्तवायेही’’ति (पारा॰ ६३७) वुत्तसिक्खापदम्। उज्झापनकेति उज्झापनके खिय्यनके पाचित्तियम्। पाचितपिण्डन्ति भिक्खुनीपरिपाचितम्। चीवरं दत्वाति ‘‘समग्गेन सङ्घेन चीवरं दत्वा’’ति (पाचि॰ ४८५) वुत्तसिक्खापदम्। वोसासन्तीति ‘‘भिक्खू पनेव कुलेसु निमन्तिता भुञ्जन्ति, तत्र चेसा भिक्खुनी’’ति (पाचि॰ ५५८) वुत्तपाटिदेसनीयम्। गिरग्गन्ति ‘‘या पन भिक्खुनी नच्चं वा गीतं वा’’ति (पाचि॰ ८३४) वुत्तसिक्खापदम्। चरियाति ‘‘अन्तोवस्सं चारिकं चरेय्या’’ति (पाचि॰ ९७०) च, ‘‘वस्संवुत्था चारिकं न पक्कमेय्या’’ति (पाचि॰ ९७४) च वुत्तसिक्खापदद्वयम्। छन्ददानेनाति पारिवासिकेन छन्ददानेन।&lt;br&gt;&#xA;पाराजिकानि चत्तारीति भिक्खुनीनं चत्तारि पाराजिकानि। कुटीति कुटिकारसिक्खापदम्। कोसियन्ति कोसियमिस्सकसिक्खापदम्। सेय्याति अनुपसम्पन्नेन सहसेय्यसिक्खापदम्। खणनेति पथवीखणनम्। गच्छ देवतेति भूतगामसिक्खापदम्। सिञ्चन्ति सप्पाणकउदकसिञ्चनम्। महाविहारोति महल्लकविहारो। अञ्ञन्ति अञ्ञवादकम्। द्वारन्ति याव द्वारकोसा। सहधम्मोति सहधम्मिकं वुच्चमानो। पयोपानन्ति सुरुसुरुकारकम्। एळकलोमानीति एळकलोमधोवापनम्। पत्तोति ऊनपञ्चबन्धनपत्तो। ओवादोति भिक्खुनुपस्सयं उपसङ्कमित्वा ओवादो। भेसज्जन्ति तदुत्तरिभेसज्जविञ्ञापनम्। सूचीति अट्ठिमयादिसूचिघरम्। आरञ्ञिकोति ‘‘यानि खो पन तानि आरञ्ञकानि सेनासनानी’’तिआदिना (पाचि॰ ५७०) वुत्तपाटिदेसनीयम्। ओवादोति ‘‘या पन भिक्खुनी ओवादाय वा संवासाय वा न गच्छेय्या’’ति (पाचि॰ १०५५) वुत्तसिक्खापदम्।&lt;br&gt;&#xA;पाराजिकानि चत्तारीतिआदिना छसु नगरेसु पञ्ञत्तं एकतो सम्पिण्डित्वा सावत्थिया पञ्ञत्तं विसुं गणेत्वा सब्बानेव सिक्खापदानि द्वीहि रासीहि सङ्गण्हाति।&lt;br&gt;&#xA;सत्तनगरेसु पञ्ञत्तसिक्खापदवण्णना निट्ठिता।&lt;/p&gt;</description>
    </item>
    <item>
      <title>३९ अधिकरणभेदवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/39_adhikaraNabhedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/39_adhikaraNabhedavaNNanA/</guid>
      <description>&lt;p&gt;अधिकरणभेदवण्णना&lt;br&gt;&#xA;३४०. यस्मा अधिकरणं उक्कोटेन्तो समथप्पत्तमेव उक्कोटेति, तस्मा ‘‘विवादाधिकरणं उक्कोटेन्तो कति समथे उक्कोटेती’’तिआदि वुत्तम्।&lt;br&gt;&#xA;३४१. पाळिमुत्तकविनिच्छयेनेवाति विनयलक्खणं विना केवलं धम्मदेसनामत्तवसेनेवाति अत्थो। येनापि विनिच्छयेनाति पाळिमुत्तकविनिच्छयमेव सन्धाय वुत्तम्। खन्धकतो च परिवारतो च सुत्तेनाति खन्धकपरिवारतो आनीतसुत्तेन। निज्झापेन्तीति पञ्ञापेन्ति।&lt;br&gt;&#xA;३४२. किच्चं निस्साय उप्पज्जनककिच्चानन्ति पुब्बे कतउक्खेपनीयादिकिच्चं निस्साय उप्पज्जनककिच्चानम्। कीदिसानं? यावततियसमनुभासनादीनम्।&lt;br&gt;&#xA;३४३. तं हीति तं विवादाधिकरणम्।&lt;br&gt;&#xA;३४४. अधिकरणेसु येन अधिकरणेन सम्मन्ति, तं दस्सेतुं वुत्तन्ति यदा अधिकरणेहि सम्मन्ति, तदा किच्चाधिकरणेनेव सम्मन्ति, न अञ्ञेहि अधिकरणेहीति दस्सनत्थं वुत्तन्ति अधिप्पायो।&lt;br&gt;&#xA;३५३. ‘‘सत्तन्नं समथानं कतमे छत्तिंस समुट्ठाना’’ति पुच्छित्वापि ‘‘कम्मस्स किरिया करण’’न्तिआदिना सम्मुखाविनयस्स समुट्ठानानि अविभजित्वाव सतिविनयादीनं छन्नञ्ञेव छ समुट्ठानानि विभत्तानि, तं कस्माति आह ‘‘किञ्चापि सत्तन्नं समथान’’न्तिआदि। सतिविनयादीनं विय सङ्घसम्मुखतादीनं किच्चयता नाम नत्थीति आह ‘‘कम्मसङ्गहाभावेना’’ति।&lt;/p&gt;</description>
    </item>
    <item>
      <title>४० दुतियगाथासङ्गणिकवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/40_dutiyagAthAsangaNikavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/40_dutiyagAthAsangaNikavaNNanA/</guid>
      <description>&lt;p&gt;दुतियगाथासङ्गणिकवण्णना&lt;br&gt;&#xA;३५९. मन्तग्गहणन्ति अञ्ञमञ्ञं संसन्दनम्। अनु अनु सन्धानं अनुसन्धितन्ति भावसाधनो अनुसन्धितसद्दोति आह ‘‘अनुसन्धितन्ति कथानुसन्धी’’ति।&lt;/p&gt;</description>
    </item>
    <item>
      <title>४१ सङ्गामद्वयवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/41_sangAmadvayavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/41_sangAmadvayavaNNanA/</guid>
      <description>&lt;p&gt;सङ्गामद्वयवण्णना&lt;br&gt;&#xA;३६५. ठाननिसज्जवत्तादिनिस्सिताति ‘‘एवं ठातब्बं, एवं निसीदितब्ब’’न्ति एवमादिका। सञ्ञाजननत्थन्ति चुदितकचोदकानं सञ्ञुप्पादनत्थम्। अनुयोगवत्तं कथापेत्वाति ‘‘किं अनुयोगवत्तं जानासी’’ति पुच्छित्वा तेनेव कथापेत्वा।&lt;br&gt;&#xA;३७५. नीलादिवण्णावण्णवसेनाति नीलादिवण्णवसेन आरोग्यत्थादिअवण्णवसेन च।&lt;/p&gt;</description>
    </item>
    <item>
      <title>४२ कथिनभेदवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/42_kathinabhedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/42_kathinabhedavaNNanA/</guid>
      <description>&lt;p&gt;कथिनभेदवण्णना&lt;br&gt;&#xA;४०४. पुरेजातपच्चये पनेस उद्दिट्ठधम्मेसु एकधम्मम्पि न लभतीति एस उदकाहरणादिपयोगो अत्तनो पुरेजातपच्चयभावे पुब्बकरणवसेन उद्दिट्ठेसु धोवनादिधम्मेसु एकधम्मम्पि न लभति अत्तनो पुरेजातस्स पुब्बकरणसङ्गहितस्स धम्मस्स नत्थिताय।&lt;br&gt;&#xA;४१२. रूपादीसु धम्मेसूति वण्णगन्धादीसु सुद्धट्ठकधम्मेसु।&lt;br&gt;&#xA;४१६. पुरिमा द्वेति इमस्मिं अधिकारे पठमं वुत्ता अन्तरुब्भारसहुब्भारा, न पक्कमनन्तिकादयो द्वे उद्धारा।&lt;/p&gt;</description>
    </item>
    <item>
      <title>४३ उपालिपञ्चकवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/43_upAlipanchakavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/43_upAlipanchakavaNNanA/</guid>
      <description>&lt;p&gt;उपालिपञ्चकवण्णना&lt;br&gt;&#xA;४२०-४२१. ओमद्दकारकोति ओमद्दित्वा अभिभवित्वा कारको। उपत्थम्भो न दातब्बोति सामग्गिविनासाय अनुबलं न दातब्बम्। दिट्ठाविकम्मम्पि कत्वाति ‘‘न मेतं खमती’’ति दिट्ठिं आवि कत्वापि।&lt;/p&gt;&#xA;&lt;h2 id=&#34;वहरवगगवणणन&#34;&gt;वोहारवग्गवण्णना&lt;/h2&gt;&#xA;&lt;p&gt;४२४. कायप्पयोगेन आपज्जितब्बा कायप्पयोगा। वचीपयोगेन आपज्जितब्बा वचीपयोगा। नवसु ठानेसूति ओसारणादीसु नवसु ठानेसु। द्वीसु ठानेसूति ञत्तिदुतियञत्तिचतुत्थकम्मेसु। तस्माति यस्मा महाअट्ठकथायं वुत्तनयेन उभतोविभङ्गा असङ्गहिता, तस्मा। यं कुरुन्दियं वुत्तं, तं गहेतब्बन्ति सम्बन्धो।&lt;/p&gt;&#xA;&lt;h2 id=&#34;दटठवकममवगगवणणन&#34;&gt;दिट्ठाविकम्मवग्गवण्णना&lt;/h2&gt;&#xA;&lt;p&gt;४२५. ‘‘चतूहि पञ्चही’’ति वचनतो द्वीहि वा तीहि वा एकतो देसेतुं वट्टति, ततो परं न वट्टति। माळकसीमायाति खण्डसीमाय। अविप्पवाससीमायाति महासीमाय।&lt;/p&gt;</description>
    </item>
    <item>
      <title>४४ समुट्ठानवण्णना</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/44_samuTThAnavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/44_samuTThAnavaNNanA/</guid>
      <description>&lt;p&gt;समुट्ठानवण्णना&lt;br&gt;&#xA;४७०. पुब्बे वुत्तमेवाति सहसेय्यादिपण्णत्तिवज्जम्। इतरन्ति सचित्तकम्। भिंसापनादीनि कत्वाति भिंसापनादिना आपत्तिं आपज्जित्वाति अधिप्पायो।&lt;/p&gt;</description>
    </item>
    <item>
      <title>४५ अपरदुतियगाथासङ्गणिकम्</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/45_aparadutiyagAthAsangaNikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/45_aparadutiyagAthAsangaNikam/</guid>
      <description>&lt;p&gt;अपरदुतियगाथासङ्गणिकम्&lt;/p&gt;&#xA;&lt;h2 id=&#34;कयकदआपततवणणन&#34;&gt;कायिकादिआपत्तिवण्णना&lt;/h2&gt;&#xA;&lt;p&gt;४७४. विनये गरुका विनयगरुका। किञ्चापि इदं द्वीसु गाथासु आगतं, अञ्ञेहि पन मिस्सेत्वा वुत्तभावतो नानाकरणं पच्चेतब्बम्।&lt;/p&gt;&#xA;&lt;h2 id=&#34;दसनगमनयदवणणन&#34;&gt;देसनागामिनियादिवण्णना&lt;/h2&gt;&#xA;&lt;p&gt;४७५. द्वे संवासकभूमियोति एत्थ भूमीति अवत्था। अङ्गहीनता कारणवेकल्लवसेनपि वेदितब्बाति आह ‘‘अपिचेत्था’’तिआदि। एस नयोति ‘‘अपिचेत्था’’तिआदिना वुत्तनयो। वनप्पतिं छिन्दन्तस्स पाराजिकन्ति अदिन्नादाने वनप्पतिकथाय आगतं परसन्तकं सन्धाय वुत्तम्। विस्सट्ठिछड्डनेति सुक्कविस्सट्ठिया मोचने। दुक्कटा कताति दुक्कटं वुत्तम्। पठमसिक्खापदम्हियेवाति भिक्खुनोवादकवग्गस्स पठमसिक्खापदेयेव। आमकधञ्ञं विञ्ञापेत्वा भुञ्जन्तिया पुब्बपयोगे दुक्कटं, अज्झोहारे पाचित्तियम्।&lt;/p&gt;&#xA;&lt;h2 id=&#34;पचततयवणणन&#34;&gt;पाचित्तियवण्णना&lt;/h2&gt;&#xA;&lt;p&gt;४७६. अब्भुण्हसीलोति अभिनवसीलो।&lt;br&gt;&#xA;४७८. असुत्तकन्ति सुत्तविरहितं, सुत्ततो अपनीतं नत्थीति अत्थो।&lt;/p&gt;</description>
    </item>
    <item>
      <title>४६ सेदमोचनगाथा</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/46_sedamochanagAthA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/46_sedamochanagAthA/</guid>
      <description>&lt;p&gt;सेदमोचनगाथा&lt;/p&gt;&#xA;&lt;h2 id=&#34;अवपपवसदपञहवणणन&#34;&gt;अविप्पवासादिपञ्हवण्णना&lt;/h2&gt;&#xA;&lt;p&gt;४७९. सेदमोचनगाथासु तहिन्ति तस्मिं पुग्गले। ‘‘अकप्पियसम्भोगो नाम मेथुनधम्मादी’’ति गण्ठिपदेसु वुत्तम्। एसा पञ्हा कुसलेहि चिन्तिताति लिङ्गविपल्लासवसेनेतं वुत्तं, एसो पञ्हो कुसलेहि चिन्तितोति अत्थो।&lt;br&gt;&#xA;दसाति अवन्दिये दस। एकादसाति पण्डकादयो एकादस। उब्भक्खके न वदामीति इमिना मुखे मेथुनधम्माभावं दीपेति। अधोनाभिं विवज्जियाति इमिना वच्चमग्गपस्सावमग्गेसु।&lt;br&gt;&#xA;गामन्तरपरियापन्नं नदीपारं ओक्कन्तभिक्खुनिं सन्धायाति एत्थ नदी भिक्खुनिया गामपरियापन्ना, परतीरं गामन्तरपरियापन्नम्। तत्थ परतीरे पठमलेड्डुपातप्पमाणो गामूपचारो नदीपरियन्तेन परिच्छिन्नो, तस्मा परतीरे रतनमत्तम्पि अरञ्ञं नत्थि, परतीरञ्च तिणादीहि पटिच्छन्नत्ता दस्सनूपचारविरहितं करोति। तत्थ अत्तनो गामे आपत्ति नत्थि, परतीरे पन पठमलेड्डुपातसङ्खाते गामूपचारेयेव पादं ठपेति। अन्तरे अभिधम्मे वुत्तनयेन अरञ्ञभूतं सकगामं अतिक्कमति नाम, तस्मा गणम्हा ओहीयना नाम होतीति वेदितब्बम्।&lt;br&gt;&#xA;भिक्खूनं सन्तिके एकतोउपसम्पन्ना नाम महापजापतिपमुखा पञ्चसतसाकिनियो भिक्खुनियो। महापजापतिपि हि आनन्दत्थेरेन दिन्नओवादस्स पटिग्गहितत्ता भिक्खूनं सन्तिके उपसम्पन्ना नाम।&lt;/p&gt;</description>
    </item>
    <item>
      <title>४७ पञ्चवग्गो</title>
      <link>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/47_panchavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/01_vinayapiTaka/03_sAratthadIpanI-TIkA-3/47_panchavaggo/</guid>
      <description>&lt;p&gt;पञ्चवग्गो&lt;/p&gt;&#xA;&lt;h2 id=&#34;कममवगगवणणन&#34;&gt;कम्मवग्गवण्णना&lt;/h2&gt;&#xA;&lt;p&gt;४८३. कम्मवग्गे उम्मत्तकस्स भिक्खुनो उम्मत्तकसम्मुति उम्मत्तके याचित्वा गते असम्मुखापि दातुं वट्टति, तत्थ निसिन्नेपि न कुप्पति नियमाभावतो। असम्मुखा कते पन दोसाभावं दस्सेतुं ‘‘असम्मुखाकतं सुकतं होती’’ति वुत्तम्। दूतेन उपसम्पदा पन सम्मुखा कातुं न सक्का कम्मवाचानानत्तसम्भवतो। पत्तनिक्कुज्जनादयो हत्थपासतो अपनीतमत्तेपि कातुं वट्टन्ति। सङ्घसम्मुखतातिआदीसु यावतिका भिक्खू कम्मप्पत्ता, ते आगता होन्ति, छन्दारहानं छन्दो आहटो होति, सम्मुखीभूता न पटिक्कोसन्ति, अयं सङ्घसम्मुखता। येन धम्मेन येन विनयेन येन सत्थुसासनेन सङ्घो कम्मं करोति, अयं धम्मसम्मुखता। तत्थ धम्मोति भूतं वत्थु। विनयोति चोदना चेव सारणा च। सत्थुसासनं नाम ञत्तिसम्पदा चेव अनुस्सावनसम्पदा च। यस्स सङ्घो कम्मं करोति, तस्स सम्मुखभावो पुग्गलसम्मुखता। कत्तिकमासस्स पवारणमासत्ता ‘‘ठपेत्वा कत्तिकमास’’न्ति वुत्तम्। पच्चुक्कड्ढित्वा ठपितदिवसो चाति काळपक्खे चातुद्दसिं वा पन्नरसिं वा सन्धाय वुत्तम्। द्वे च पुण्णमासियोति पठमपच्छिमवस्सूपगतानं वसेन वुत्तम्।&lt;br&gt;&#xA;४८५. ठानकरणानि सिथिलानि कत्वा उच्चारेतब्बं अक्खरं सिथिलं, तानियेव धनितानि असिथिलानि कत्वा उच्चारेतब्बं अक्खरं धनितम्। द्विमत्तकालं दीघं, एकमत्तकालं रस्सम्। दसधा ब्यञ्जनबुद्धिया पभेदोति एवं सिथिलादिवसेन ब्यञ्जनबुद्धिया अक्खरुप्पादकचित्तस्स दसप्पकारेन पभेदो। सब्बानि हि अक्खरानि चित्तसमुट्ठानानि यथाधिप्पेतत्थब्यञ्जनतो ब्यञ्जनानि च। संयोगो परो एतस्माति संयोगपरो, न संयोगपरो असंयोगपरो। आयस्मतो बुद्धरक्खितथेरस्स यस्स न खमतीति एत्थ त-कार न-कारसहिताकारो असंयोगपरो। करणानीति कण्ठादीनि।&lt;br&gt;&#xA;४८८. अनुक्खित्ता पाराजिकं अनापन्ना च पकतत्ताति आह ‘‘पकतत्ता अनुक्खित्ता’’तिआदि। तत्थ अनिस्सारिताति पुरिमपदस्सेव वेवचनम्। परिसुद्धसीलाति पाराजिकं अनापन्ना। न तेसं छन्दो वा पारिसुद्धि वा एतीति तीसु द्वीसु वा निसिन्नेसु एकस्स वा द्विन्नं वा छन्दपारिसुद्धि आहटापि अनाहटाव होतीति अधिप्पायो।&lt;/p&gt;</description>
    </item>
  </channel>
</rss>
