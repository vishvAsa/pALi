<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ दुक-तिक-चतुक्कनिपात-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/</link>
    <description>Recent content in &#43;०२ दुक-तिक-चतुक्कनिपात-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/index.xml" rel="self" type="application/rss+xml" />
    <item>
      <title>०१. कम्मकारणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_kammakAraNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_kammakAraNavaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;दुकनिपात-टीका&lt;br&gt;&#xA;१. पठमपण्णासकम्&lt;br&gt;&#xA;१. कम्मकारणवग्गो&lt;/p&gt;&#xA;&lt;h2 id=&#34;१-वजजसततवणणन&#34;&gt;१. वज्जसुत्तवण्णना&lt;/h2&gt;&#xA;&lt;p&gt;१. दुकनिपातस्स पठमे पहारसाधनत्थन्ति दण्डप्पहारस्स सुखसिद्धि-अत्थम्। कञ्जितो निब्बत्तं कञ्जियं, आरनालं, यं बिलङ्गन्तिपि वुच्चति, तं यत्थ सिञ्चति, सा कञ्जियउक्खलिका बिलङ्गथालिका, तंसदिसं कारणं बिलङ्गथालिकम्। सीसकटाहं उप्पाटेत्वाति अयोगुळप्पवेसप्पमाणं छिद्दं कत्वा। सङ्खमुण्डकम्मकारणन्ति सङ्खं विय मुण्डकरणं कम्मकारणम्। राहुमुखकम्मकारणन्ति राहुमुखगतसूरियसदिसकम्मकारणम्।&lt;br&gt;&#xA;जोतिमालिकन्ति जोतिमालवन्तं कम्मकारणम्। हत्थपज्जोतिकन्ति हत्थस्स पज्जोतनकम्मकारणम्। एरकवत्तकम्मकारणन्ति एरकवत्तसदिसे सरीरतो चम्मवत्ते उप्पाटनकम्मकारणम्। चीरकवासिककम्मकारणन्ति सरीरतो उप्पाटितवत्तचीरकेहि निवासापनकम्मकारणम्। तं करोन्ता यथा गीवतो पट्ठाय वद्धे कन्तित्वा कटियं ठपेन्ति, एवं गोप्फकतो पट्ठाय कन्तित्वापि कटियमेव ठपेन्ति। अट्ठकथायं पन ‘‘कटितो पट्ठाय कन्तित्वा गोप्फकेसु ठपेन्ती’’ति वुत्तम्। एणेय्यककम्मकारणन्ति एणिमिगसदिसकम्मकारणम्। अयवलयानि दत्वाति अयवलयानि पटिमुञ्चित्वा। अयसूलानि कोट्टेन्तीति कप्परजण्णुककोटीसु अयसूलानि पवेसेन्ति। तन्ति तं तथाकतकम्मकारणं सत्तम्।&lt;br&gt;&#xA;बळिसमंसिकन्ति बलिसेहि मंसुप्पाटनकम्मकारणम्। कहापणिकन्ति कहापणमत्तसो छिन्दनकम्मकारणम्। कोट्टेन्तीति छिन्दन्ति। खारापतच्छिकन्ति तच्छेत्वा खारापसिञ्चनकम्मकारणम्। पलिघपरिवत्तिकन्ति पलिघस्स विय परिवत्तनकम्मकारणम्। एकाबद्धं करोन्ति अयसूलस्स कोट्टनेन। पलालपीठकन्ति पलालपीठस्स विय सरीरस्स संवेल्लनकम्मकारणम्। कारणिकाति घातनकारका। पलालवट्टिं विय कत्वाति यथा पलालपीठं करोन्ता पलालं वट्टिं कत्वा संवेल्लनवसेन पुन वेठेन्ति, एवं करोन्तीति अत्थो। छातकसुनखेहीति खुद्दकेहि कोलेय्यकसुनखेहि। ते हि बलवन्ता जवयोगा सूरा च होन्ति। सहस्सभण्डिकन्ति सहस्सत्थविकम्।&lt;br&gt;&#xA;याहन्ति यं अहम्। यन्ति च कारणवचनम्। तेनाह ‘‘येन अह’’न्ति। छिन्नमूलकेति तण्हामूलस्स उच्छिन्नत्ता सञ्छिन्नमूलके।&lt;br&gt;&#xA;वज्जसुत्तवण्णना निट्ठिता।&lt;/p&gt;</description>
    </item>
    <item>
      <title>०१. कोधपेय्यालम्</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_kodhapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_kodhapeyyAlam/</guid>
      <description>&lt;p&gt;१. कोधपेय्यालम्&lt;br&gt;&#xA;१८१. इतो परेसु कोधवग्गादीसु उपनन्धनलक्खणोति कुज्झनवसेन ‘‘अक्कोच्छि मं अवधि म’’न्तिआदिना (ध॰ प॰ ३, ४) चित्तपरियोनन्धनलक्खणो। पुब्बकालिकं कोधं उपनय्हति बन्धति, कुज्झनाकारं पबन्धति घटेति। आघातवत्थुना चित्तं बन्धन्ती विय होतीति अपरकालो कोधो उपनाहो। सुट्ठु कतं कारणं उपकारो सुकतकारणं, तस्स पुब्बकारितालक्खणस्स गुणस्स मक्खनं उदकपुञ्छनिया विय सरीरानुगतस्स उदकस्स पुञ्छनं विनासनं लक्खणमेतस्साति सुकतकरणमक्खनलक्खणो। तथा हि सो परेसं गुणानं मक्खनट्ठेन मक्खोति वुच्चति। बहुस्सुतेपि पुग्गले अज्झोत्थरिंसु, ‘‘ईदिसस्स च बहुस्सुतस्स अनियता गहिता, तव च मम च को विसेसो’’तिआदिना नयेन उप्पज्जमानो युगग्गाही पलासोति आह ‘‘युगग्गाहलक्खणो पलासो’’ति। तत्थ युगग्गाहो नाम समधुरग्गाहो, असमम्पि अत्तना समं कत्वा गण्हनम्। पलासतीति पलासो, परेसं गुणे डंसित्वा दन्तेहि विय छिन्दित्वा अत्तनो गुणेहि समे करोतीति अत्थो।&lt;br&gt;&#xA;उसूयनलक्खणाति परेसं सक्कारादीनि खिय्यनलक्खणा। मच्छेरस्स भावो मच्छरियम्। तञ्च आवासमच्छरियादिवसेन पञ्चविधन्ति आह ‘‘पञ्चमच्छेरभावो मच्छरिय’’न्ति। मच्छरायनलक्खणन्ति अत्तनो सम्पत्तिया परेहि साधारणभावे असहनलक्खणम्। कतप्पटिच्छादनलक्खणाति कतपापप्पटिच्छादनलक्खणा। केराटिकभावेन उप्पज्जमानं साठेय्यन्ति आह ‘‘केराटिकलक्खणं साठेय्य’’न्ति। अञ्ञथा अत्तनो पवेदनपुग्गलो केराटिको नेकतिकवाणिजोति वदन्ति। केराटिको हि पुग्गलो आनन्दमच्छो विय होति।&lt;br&gt;&#xA;१८७. यथाभतं निक्खित्तो एवं निरयेति यथा आभतं कञ्चि आहरित्वा ठपितो, एवं अत्तनो कम्मुना निक्खित्तो निरये ठपितोयेवाति अत्थो।&lt;/p&gt;</description>
    </item>
    <item>
      <title>०१. बालवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_bAlavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_bAlavaggo/</guid>
      <description>&lt;p&gt;१. बालवग्गो&lt;/p&gt;&#xA;&lt;h2 id=&#34;१-भयसततवणणन&#34;&gt;१. भयसुत्तवण्णना&lt;/h2&gt;&#xA;&lt;p&gt;१. तिकनिपातस्स पठमे भयन्ति भीति चेतसो ब्यधोति आह ‘‘चित्तुत्रासो’’ति। उपद्दवोति अन्तरायो। तस्स पन विक्खेपकारणत्ता वुत्तं ‘‘अनेकग्गताकारो’’ति। उपसग्गोति उपसज्जनं, देवतोपपीळादिना अप्पटिकारविघातापत्ति। सा पन यस्मा पटिकाराभावेन विहञ्ञमानस्स किञ्चि कातुं असमत्थस्स ओसीदनकारणं, तस्मा वुत्तं ‘‘तत्थ तत्थ लग्गनाकारो’’ति। यथावुत्ते दिवसे अनागच्छन्तेसूति वञ्चेत्वा आगन्तुं नियमितदिवसे अनागच्छन्तेसु। द्वारे अग्गिं दत्वाति बहि अनिक्खमनत्थाय द्वारे अग्गिं दत्वा।&lt;br&gt;&#xA;नळेहि छन्नपटिच्छन्नाति नळेहि तिणच्छदनसङ्खेपेन उपरि छादेत्वा तेहियेव दारुकुटिकनियामेन परितोपि छादिता। एसेव नयोति इमिना तिणेहि छन्नतं सेससम्भारानं रुक्खमयतञ्च अतिदिसति।&lt;br&gt;&#xA;विधवपुत्तेति अन्तभावोपलक्खणम्। ते हि निप्पितिका अविनीता असंयता यं किञ्चि कारिनो। सेसमेत्थ उत्तानमेव।&lt;br&gt;&#xA;भयसुत्तवण्णना निट्ठिता।&lt;/p&gt;</description>
    </item>
    <item>
      <title>०१. भण्डगामवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_bhaNDagAmavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/01_bhaNDagAmavaggo/</guid>
      <description>&lt;p&gt;१. भण्डगामवग्गो&lt;/p&gt;&#xA;&lt;h2 id=&#34;१-२-अनबदधसततदवणणन&#34;&gt;१-२. अनुबुद्धसुत्तादिवण्णना&lt;/h2&gt;&#xA;&lt;p&gt;१-२. चतुक्कनिपातस्स पठमे अनुबोधो पुब्बभागियं ञाणं, पटिवेधो अनुबोधेन अभिसमयो। तत्थ यस्मा अनुबोधपुब्बको पटिवेधो अनुबोधेन विना न होति। अनुबोधो हि एकच्चो पटिवेधसम्बद्धो, तदुभयाभावहेतुकञ्च वट्टे संसरणं, तस्मा वुत्तं पाळियं ‘‘अननुबोधा…पे॰… तुम्हाकञ्चा’’ति। पटिसन्धिग्गहणवसेन भवतो भवन्तरूपगमनं सन्धावनं, अपरापरं चवनूपपज्जनवसेन सञ्चरणं संसरणन्ति आह ‘‘भवतो’’तिआदि। सन्धावितसंसरितपदानं कम्मसाधनतं सन्धायाह ‘‘मया च तुम्हेहि चा’’ति पठमविकप्पे। दुतियविकप्पे पन भावसाधनतं हदये कत्वा ‘‘ममञ्चेव तुम्हाकञ्चा’’ति यथारुतवसेनेव वुत्तम्। दीघरज्जुना बद्धसकुणं विय रज्जुहत्थो पुरिसो देसन्तरं तण्हारज्जुना बद्धं सत्तसन्तानं अभिसङ्खारो भवन्तरं नेति एतायाति भवनेत्ति। तेनाह ‘‘भवरज्जू’’तिआदी।&lt;br&gt;&#xA;वट्टदुक्खस्स अन्तकरोति सकलवट्टदुक्खस्स सकसन्ताने परसन्ताने च विनासकरो अभावकरो। बुद्धचक्खुधम्मचक्खुदिब्बचक्खुमंसचक्खुसमन्तचक्खुसङ्खातेहि पञ्चहि चक्खूहि चक्खुमा। सवासनानं किलेसानं समुच्छिन्नत्ता सातिसयं किलेसपरिनिब्बानेन परिनिब्बुतो। दुतियं उत्तानमेव।&lt;br&gt;&#xA;अनुबुद्धसुत्तादिवण्णना निट्ठिता।&lt;/p&gt;</description>
    </item>
    <item>
      <title>०२. अकुसलपेय्यालम्</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_akusalapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_akusalapeyyAlam/</guid>
      <description>&lt;p&gt;२. अकुसलपेय्यालम्&lt;br&gt;&#xA;१९१-२००. दुक्खस्स वड्ढि एतेसन्ति दुक्खवड्ढिका। ये हि दुक्खं वड्ढेन्ति, पुनप्पुनं उप्पादेन्ति, दुक्खस्स वड्ढि तेसं अत्थीति एवं वुत्तम्। सुखवड्ढिकाति एत्थापि एसेव नयो।&lt;/p&gt;</description>
    </item>
    <item>
      <title>०२. अधिकरणवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_adhikaraNavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_adhikaraNavaggavaNNanA/</guid>
      <description>&lt;p&gt;२. अधिकरणवग्गवण्णना&lt;br&gt;&#xA;११. दुतियवग्गस्स पठमे अप्पटिसङ्खाने न कम्पतीति पटिसङ्खानबलं, उपपरिक्खनपञ्ञायेतं नामम्। वीरियसीसेन सत्त बोज्झङ्गे भावेन्तस्स उप्पन्नं बलं भावनाबलम्। वीरियुपत्थम्भेन हि कुसलभावना बलवती थिरा उप्पज्जति, तथा उप्पन्ना बलवती कुसलभावना बलवन्तो सत्त बोज्झङ्गातिपि वुच्चन्ति। अत्थतो वीरियसम्बोज्झङ्गसीसेन सत्त बोज्झङ्गा होन्ति। वुत्तम्पि चेतं – ‘‘तत्थ कतमं भावनाबलं? या कुसलानं धम्मानं आसेवना भावना बहुलीकम्मं, इदं वुच्चति भावनाबलम्। सत्तपि बोज्झङ्गा भावनाबल’’न्ति (ध॰ स॰ १३६१)।&lt;br&gt;&#xA;अकम्पियट्ठेनाति पटिपक्खेहि अकम्पनीयट्ठेन। दुरभिभवनट्ठेनाति दुरभिभवनीयट्ठेन। अनज्झोमद्दनट्ठेनाति अधिभवित्वा अनवमद्दनट्ठेन। एतानीति एतानि यथावुत्तानि द्वेपि बलानि। एतदग्गं नागतन्ति ‘‘एतदग्गं, भिक्खवे, द्विन्नं बलानं यदिदं भावनाबल’’न्ति एवमेत्थ एतदग्गं नागतन्ति अत्थो।&lt;br&gt;&#xA;१२. दुतिये विवेकं निस्सितन्ति विवेकनिस्सितं, यथा वा विवेकवसेन पवत्तं झानं ‘‘विवेकज’’न्ति वुत्तं, एवं विवेकवसेन पवत्तो सतिसम्बोज्झङ्गो ‘‘विवेकनिस्सितो’’ति दट्ठब्बो। निस्सयट्ठो च विपस्सनामग्गानं वसेन मग्गफलानं वेदितब्बो, असतिपि वा पुब्बापरभावे ‘‘पटिच्चसमुप्पादो’’ति एत्थ पच्चयेन समुप्पादनं विय अविनाभाविधम्मब्यापारा निस्सयनभावना सम्भवन्तीति। ‘‘तदङ्गसमुच्छेदनिस्सरणविवेकनिस्सित’’न्ति वत्वा पटिप्पस्सद्धिविवेकनिस्सितस्स अवचनं ‘‘सतिसम्बोज्झङ्गं भावेती’’तिआदिना इध भावेतब्बानं सम्बोज्झङ्गानं वुत्तत्ता। भावितबोज्झङ्गस्स हि सच्छिकातब्बा बलबोज्झङ्गा, तेसं किच्चं पटिप्पस्सद्धिविवेको। अज्झासयतोति ‘‘निब्बानं सच्छिकरिस्सामी’’ति पवत्तअज्झासयतो। यदिपि हि विपस्सनाक्खणे सङ्खारारम्मणं चित्तं, सङ्खारेसु पन आदीनवं दिस्वा तप्पटिपक्खे निब्बाने निन्नताय अज्झासयतो निस्सरणविवेकनिस्सितो होति उण्हाभिभूतस्स पुग्गलस्स सीतनिन्नचित्तता विय।&lt;br&gt;&#xA;‘‘पञ्चविधविवेकनिस्सितम्पीति एके’’ति वत्वा तत्थ यथावुत्तविवेकत्तयतो अञ्ञं विवेकद्वयं उद्धरित्वा दस्सेतुं ‘‘ते ही’’तिआदि वुत्तम्। तत्थ झानक्खणे ताव किच्चतो विक्खम्भनविवेकनिस्सितं, विपस्सनाक्खणे अज्झासयतो पटिप्पस्सद्धिविवेकनिस्सितं भावेतीति वत्तब्बं ‘‘एवाहं अनुत्तरं विमोक्खं उपसम्पज्ज विहरिस्सामी’’ति तत्थ निन्नज्झासयताय। तेनाह ‘‘तस्मा तेसं मतेना’’तिआदि। हेट्ठा कसिणज्झानग्गहणेन आरुप्पानम्पि गहणं दट्ठब्बं, तस्मा ‘‘एतेसं झानान’’न्ति इमिनापि तेसं सङ्गहो वेदितब्बो। यस्मा पहानविनयो विय विरागनिरोधापि इधाधिप्पेतविवेकेन अत्थतो निब्बिसिट्ठा, तस्मा वुत्तं ‘‘एस नयो विरागनिस्सितन्तिआदीसू’’ति। तेनाह ‘‘विवेकत्था एव हि विरागादयो’’ति।&lt;br&gt;&#xA;वोस्सग्ग-सद्दो परिच्चागत्थो पक्खन्दनत्थो चाति वोस्सग्गस्स दुविधता वुत्ता। वोस्सज्जनञ्हि पहानं विस्सट्ठभावेन निरोधनपक्खन्दनम्पि च । तस्मा विपस्सनाक्खणे तदङ्गवसेन मग्गक्खणे समुच्छेदवसेन पटिपक्खस्स पहानं वोस्सग्गो, तथा विपस्सनाक्खणे तन्निन्नभावेन, मग्गक्खणे आरम्मणकरणेन विस्सट्ठसभावता वोस्सग्गोति वेदितब्बम्। तेनेवाह ‘‘तत्थ परिच्चागवोस्सग्गो’’तिआदि। अयं सतिसम्बोज्झङ्गोति अयं मिस्सकवसेन वुत्तो सतिसम्बोज्झङ्गो। यथावुत्तेन पकारेनाति तदङ्गप्पहानसमुच्छेदप्पहानप्पकारेन तन्निन्नतदारम्मणप्पकारेन च। पुब्बे वोस्सग्गवचनस्सेव अत्थस्स वुत्तत्ता आह ‘‘सकलेन वचनेना’’ति। परिणमन्तन्ति विपस्सनाक्खणे तदङ्गतन्निन्नप्पकारेन परिणमन्तम्। परिणतन्ति मग्गक्खणे समुच्छेदतदारम्मणप्पकारेन परिणतम्। परिणामो नाम इध परिपाकोति आह ‘‘परिपच्चन्तं परिपक्कञ्चा’’ति। परिपाको च आसेवनलाभेन लद्धसामत्थियस्स किलेसे परिच्चजितुं निब्बानं पक्खन्दितुं तिक्खविसदभावो। तेनाह ‘‘अयञ्ही’’तिआदि। एस नयोति य्वायं नयो ‘‘विवेकनिस्सित’’न्तिआदिना सतिसम्बोज्झङ्गे वुत्तो, सेसेसु धम्मविचयसम्बोज्झङ्गादीसुपि एसेव नयो, एवं तत्थ नेतब्बन्ति अत्थो।&lt;br&gt;&#xA;‘‘विवेकनिस्सित’’न्तिआदीसु लब्भमानमत्थं सामञ्ञतो दस्सेत्वा इदानि इधाधिप्पेतमत्थं दस्सेन्तो ‘‘इध पना’’तिआदिमाह। तत्थ सब्बसङ्खतेहीति सब्बेहि पच्चयसमुप्पन्नधम्मेहि। सब्बेसन्ति सङ्खतधम्मानम्। विवेकं आरम्मणं कत्वाति निब्बानसङ्खातं विवेकं आरम्मणं कत्वा। तञ्च खोति तदेव सतिसम्बोज्झङ्गम्।&lt;br&gt;&#xA;१३. ततिये चित्तेकग्गत्थायाति चित्तसमाधानत्थाय, दिट्ठधम्मे सुखविहारायाति अत्थो। चित्तेकग्गतासीसेन हि दिट्ठधम्मसुखविहारो वुत्तो। सुक्खविपस्सकखीणासवानं वसेन हेतं वुत्तम्। ते हि समापज्जित्वा ‘‘एकग्गचित्ता सुखं दिवसं विहरिस्सामा’’ति इच्चेव कसिणपरिकम्मं कत्वा अट्ठ समापत्तियो निब्बत्तेन्ति। विपस्सनापादकत्थायातिआदीसु पन सेक्खपुथुज्जना ‘‘समापत्तितो वुट्ठाय समाहितेन चित्तेन विपस्सामा’’ति निब्बत्तेन्ता विपस्सनापादकत्थाय भावेन्ति।&lt;br&gt;&#xA;ये पन अट्ठ समापत्तियो निब्बत्तेत्वा अभिञ्ञापादकज्झानं समापज्जित्वा समापत्तितो वुट्ठाय ‘‘एकोपि हुत्वा बहुधा होती’’ति (दी॰ नि॰ १.२३८; म॰ नि॰ १.१४७; सं॰ नि॰ २.७०; ५.८३४, ८४२) वुत्तनया अभिञ्ञायो पत्थेन्ता निब्बत्तेन्ति, ते अभिञ्ञापादकत्थाय भावेन्ति। ये अट्ठ समापत्तियो निब्बत्तेत्वा निरोधसमापत्तिं समापज्जित्वा ‘‘सत्ताहं अचित्ता हुत्वा दिट्ठेव धम्मे निरोधं निब्बानं पत्वा सुखं विहरिस्सामा’’ति निब्बत्तेन्ति, ते निरोधपादकत्थाय भावेन्ति। ये पन अट्ठ समापत्तियो निब्बत्तेत्वा ‘‘अपरिहीनज्झाना ब्रह्मलोके उप्पज्जिस्सामा’’ति निब्बत्तेन्ति, ते भवविसेसत्थाय भावेन्ति।&lt;br&gt;&#xA;युत्तं ताव चित्तेकग्गताय भवविसेसत्थता विय विपस्सनापादकत्थतापि चतुक्कज्झानसाधारणाति तेसं वसेन ‘‘चत्तारि झानानी’’ति वचनं, अभिञ्ञापादकत्थता पन निरोधपादकत्थता च चतुत्थस्सेव झानस्स आवेणिका, सा कथं चतुक्कज्झानसाधारणा वुत्ताति? परम्पराधिट्ठानभावतो। पदट्ठानपदट्ठानम्पि हि पदट्ठानन्ति वुच्चति कारणकारणन्ति यथा ‘‘तिणेहि भत्तं सिद्ध’’न्ति।&lt;br&gt;&#xA;१४. चतुत्थे ससकस्स उप्पतनं विय होतीति पथविजिगुच्छनससकस्स उप्पतनं विय होति। तत्थायं अत्थसल्लापिका उपमा – पथवी किर ससकं आह – ‘‘हे ससका’’ति। ससको आह – ‘‘को एसो’’ति। कस्मा ममेव उपरि सब्बइरियापथे कप्पेन्तो उच्चारपस्सावं करोन्तो मं न जानासीति? सुट्ठु तया अहं दिट्ठो, मया अक्कन्तट्ठानञ्हि अङ्गुलग्गेहि फुट्ठट्ठानं विय होति, विस्सट्ठउदकं अप्पमत्तकं, करीसं कटकफलमत्तं, हत्थिअस्सादीहि पन अक्कन्तट्ठानम्पि महन्तं, पस्सावोपि नेसं घटमत्तो, उच्चारोपि पच्छिमत्तो होति, अलं मय्हं तयाति उप्पतित्वा अञ्ञस्मिं ठाने पतितो। ततो नं पथवी आह – ‘‘अहो दूरं गतोपि ननु मय्हंयेव उपरि पतितोसी’’ति? सो पुन तं जिगुच्छन्तो उप्पतित्वा अञ्ञत्थ पतितो। एवं वस्ससहस्सम्पि उप्पतित्वा उप्पतित्वा पतमानो ससको नेव पथविया अन्तं पापुणितुं सक्कोति। न कोटिन्ति न पुब्बकोटिम्। इतरेसन्ति विपञ्चितञ्ञुनेय्यपदपरमानम्।&lt;br&gt;&#xA;१५. पञ्चमे समथेहि अधिकरीयति वूपसम्मतीति अधिकरणं, अट्ठारस भेदकरवत्थूनि निस्साय उप्पन्नो विवादोयेव विवादाधिकरणम्। ‘‘इध भिक्खू भिक्खुं अनुवदन्ति सीलविपत्तिया वा’’तिआदिना (चूळव॰ २१५) चतस्सो विपत्तियो निस्साय उप्पन्नो अनुवादोयेव अनुवादाधिकरणम्। पञ्चपि आपत्तिक्खन्धा आपत्ताधिकरणम्। ‘‘सत्तपि आपत्तिक्खन्धा आपत्ताधिकरण’’न्ति (चूळव॰ २१५) वचनतो आपत्तियेव आपत्ताधिकरणम्। ‘‘या सङ्घस्स किच्चयता करणीयता अपलोकनकम्मं ञत्तिकम्मं ञत्तिदुतियकम्मं ञत्तिचतुत्थकम्म’’न्ति (चूळव॰ २१५) एवमागतं चतुब्बिधं सङ्घकिच्चं किच्चाधिकरणन्ति वेदितब्बम्। सेसमेत्थ उत्तानमेव।&lt;br&gt;&#xA;१६. छट्ठे अपाकटनामोति ‘‘सेलो, कूटदन्तो’’तिआदिना अनभिञ्ञातो। येन वा कारणेनाति हेतुम्हि इदं करणवचनम्। हेतुअत्थो हि किरियाकारणं, न करणं विय किरियत्थो, तस्मा नानप्पकारगुणविसेसाधिगमत्था इध उपसङ्कमनकिरियाति ‘‘अन्नेन वसति, अज्झेनेन वसती’’तिआदीसु विय हेतुअत्थमेवेतं करणवचनं युत्तं, न करणत्थं तस्स अयुज्जमानत्ताति वुत्तं ‘‘येन वा कारणेना’’ति। अविभागतो सततं पवत्तितनिरतिसयसादुविपुलामतरससद्धम्मफलताय सादुफलनिच्चफलितमहारुक्खेन भगवा उपमितो। सादुफलूपभोगाधिप्पायग्गहणेनेव हि रुक्खस्स सादुफलता गहिताति। उपसङ्कमीति उपसङ्कन्तो। सम्पत्तकामताय हि किञ्चि ठानं गच्छन्तो तंतंपदेसातिक्कमनेन उपसङ्कमि, उपसङ्कन्तोति च वत्तब्बतं लभति। तेनाह ‘‘गतोति वुत्तं होती’’ति, उपगतोति अत्थो। उपसङ्कमित्वाति पुब्बकालकिरियानिद्देसोति आह ‘‘उपसङ्कमनपरियोसानदीपन’’न्ति। ततोति यं ठानं पत्तो ‘‘उपसङ्कमी’’ति वुत्तो, ततो उपगतट्ठानतो।&lt;br&gt;&#xA;यथा खमनीयादीनि पुच्छन्तोति यथा भगवा ‘‘कच्चि ते, ब्राह्मण, खमनीयं, कच्चि यापनीय’’न्तिआदिना खमनीयादीनि पुच्छन्तो तेन ब्राह्मणेन सद्धिं समप्पवत्तमोदो अहोसि पुब्बभासिताय, एवं सोपि ब्राह्मणो तदनुकरणेन भगवता सद्धिं समप्पवत्तमोदो अहोसीति योजना। तं पन समप्पवत्तमोदतं उपमाय दस्सेतुं ‘‘सीतोदकं विया’’तिआदि वुत्तम्। तत्थ सम्मोदितन्ति संसन्दितम्। एकीभावन्ति सम्मोदनकिरियाय समानतम्। खमनीयन्ति ‘‘इदं चतुचक्कं नवद्वारं सरीरयन्तं दुक्खबहुलताय सभावतो दुस्सहं, कच्चि खमितुं सक्कुणेय्य’’न्ति पुच्छति। यापनीयन्ति आहारादिप्पटिबद्धवुत्तिकं चिरप्पबन्धसङ्खाताय यापनाय कच्चि यापेतुं सक्कुणेय्यम्। सीसरोगादिआबाधाभावेन कच्चि अप्पाबाधम्। दुक्खजीविकाभावेन कच्चि अप्पातङ्कम्। तंतंकिच्चकरणे उट्ठानसुखताय कच्चि लहुट्ठानम्। तदनुरूपबलयोगतो कच्चि बलम्। सुखविहारसम्भवेन कच्चि फासुविहारो अत्थीति सब्बत्थ कच्चि-सद्दं योजेत्वा अत्थो वेदितब्बो।&lt;br&gt;&#xA;बलप्पत्ता पीति पीतियेव। तरुणपीति पामोज्जम्। सम्मोदं जनेति करोतीति सम्मोदनीकं, तदेव सम्मोदनीयम्। सम्मोदितब्बतो सम्मोदनीयन्ति इमं पन अत्थं दस्सेतुं ‘‘सम्मोदितुं युत्तभावतो’’ति आह। सरितब्बभावतोति अनुस्सरितब्बभावतो। ‘‘सरणीय’’न्ति वत्तब्बे दीघं कत्वा ‘‘सारणीय’’न्ति वुत्तम्। सुय्यमानसुखतोति आपाथगतमधुरतं आह, अनुस्सरियमानसुखतोति विमद्दरमणीयतम्। ब्यञ्जनपरिसुद्धतायाति सभावनिरुत्तिभावेन तस्सा कथाय वचनचातुरियमाह। अत्थपरिसुद्धतायाति अत्थस्स निरुपक्किलेसतम्। अनेकेहि परियायेहीति अनेकेहि कारणेहि।&lt;br&gt;&#xA;अतिदूरअच्चासन्नप्पटिक्खेपेन नातिदूरं नच्चासन्नं नाम गहितं, तं पन अवकंसतो उभिन्नं पसारितहत्थासङ्घट्टनेन दट्ठब्बम्। गीवं पसारेत्वाति गीवं परिवट्टनवसेन पसारेत्वा।&lt;br&gt;&#xA;एतदवोचाति एतं ‘‘को नु खो, भन्ते, हेतू’’तिआदिपुच्छावचनं अवोच। तेनेव ‘‘एतदवोचा’’ति पदं उद्धरित्वा दुविधा हि पुच्छातिआदिना पुच्छाविभागं दस्सेति। तत्थ अगारे नियुत्तो अगारिको, तस्स पुच्छा अगारिकपुच्छा। अगारिकतो अञ्ञो अनगारिको पब्बज्जूपगतो, तस्स पुच्छा अनगारिकपुच्छा। किञ्चापि अञ्ञत्थ ‘‘जनको हेतु, पग्गाहको पच्चयो। असाधारणो हेतु, साधारणो पच्चयो। सभागो हेतु, असभागो पच्चयो। पुब्बकालिको हेतु, सहपवत्तो पच्चयो’’तिआदिना हेतुपच्चया विभज्ज वुच्चन्ति। इध पन ‘‘चत्तारो खो, भिक्खवे, महाभूता हेतु चत्तारो महाभूता पच्चयो रूपक्खन्धस्स पञ्ञापनाया’’तिआदीसु (म॰ नि॰ ३.८६) विय हेतुपच्चयसद्दा समानत्थाति दस्सेन्तो ‘‘उभयम्पेतं कारणवेवचनमेवा’’ति आह। विसमचरियाति भावनपुंसकनिद्देसो।&lt;br&gt;&#xA;अभिक्कन्ताति अतिक्कन्ता, विगताति अत्थोति आह ‘‘खये दिस्सती’’ति। तथा हि ‘‘निक्खन्तो पठमो यामो’’ति उपरि वुत्तम्। अभिक्कन्ततरोति अतिविय कन्ततरो मनोरमो, तादिसो च सुन्दरो भद्दको नाम होतीति आह ‘‘सुन्दरे दिस्सती’’ति। कोति देवनागयक्खगन्धब्बादीसु को कतमो? मेति मम। पादानीति पादे। इद्धियाति इमाय एवरूपाय देविद्धिया। यससाति इमिना एदिसेन परिवारेन परिच्छेदेन च। जलन्ति विज्जोतमानो। अभिक्कन्तेनाति अतिविय कन्तेन कमनीयेन अभिरूपेन। वण्णेनाति छविवण्णेन सरीरवण्णनिभाय। सब्बा ओभासयं दिसाति दस दिसा पभासेन्तो, चन्दो विय सूरियो विय च एकोभासं एकालोकं करोन्तोति गाथाय अत्थो। अभिरूपेति उळाररूपे सम्पन्नरूपे।&lt;br&gt;&#xA;‘‘चोरो, चोरो; सप्पो, सप्पो’’तिआदीसु भये आमेडितम्। ‘‘विज्झ, विज्झ; पहर, पहरा’’तिआदीसु कोधे। ‘‘साधु, साधू’’तिआदीसु (म॰ नि॰ ३२७.सं॰ नि॰ २.१२७; ३.३५; ५.१०८५) पसंसायम्। ‘‘गच्छ, गच्छ; लुनाहि, लुनाही’’तिआदीसु तुरिते। ‘‘आगच्छ, आगच्छा’’तिआदीसु कोतूहले। ‘‘बुद्धो, बुद्धोति चिन्तेन्तो’’तिआदीसु (बु॰ वं॰ २.४४) अच्छरे। ‘‘अभिक्कमथायस्मन्तो, अभिक्कमथायस्मन्तो’’तिआदीसु हासे। ‘‘कहं एकपुत्तक, कहं एकपुत्तका’’तिआदीसु (म॰ नि॰ २.३५३; सं॰ नि॰ २.६३) सोके। ‘‘अहो सुखं, अहो सुख’’न्तिआदीसु (उदा॰ २०; दी॰ नि॰ ३.३०५; चूळव॰ ३३२) पसादे। च-सद्दो अवुत्तसमुच्चयत्तो। तेन गरहाअसम्मानादीनं सङ्गहो दट्ठब्बो। तत्थ ‘‘पापो, पापो’’तिआदीसु गरहायम्। ‘‘अभिरूपक, अभिरूपका’’तिआदीसु असम्माने दट्ठब्बम्।&lt;br&gt;&#xA;नयिदं आमेडितवसेन द्विक्खत्तुं वुत्तं, अथ खो अत्थद्वयवसेनाति दस्सेन्तो ‘‘अथ वा’’तिआदिमाह। ‘‘अभिक्कन्त’’न्ति वचनं अपेक्खित्वा नपुंसकवसेन वुत्तं, तं पन भगवतो वचनं धम्मस्स देसनाति कत्वा तथा वुत्तं ‘‘भोतो गोतमस्स धम्मदेसना’’ति। दुतियपदेपि एसेव नयो। दोसनासनतोति रागादिकिलेसविधमनतो। गुणाधिगमनतोति सीलादिगुणानं सम्पापनतो। ये गुणे देसना अधिगमेति, तेसु पधानभूते ताव दस्सेतुं ‘‘सद्धाजननतो पञ्ञाजननतो’’ति वुत्तम्। सद्धापमुखा हि लोकिया गुणा, पञ्ञापमुखा लोकुत्तरा ।&lt;br&gt;&#xA;सीलादिअत्थसम्पत्तिया सात्थतो, सभावनिरुत्तिसम्पत्तिया सब्यञ्जनतो। सुविञ्ञेय्यसद्दप्पयोगताय उत्तानपदतो, सण्हसुखुमभावेन दुविञ्ञेय्यत्थताय गम्भीरत्थतो। सिनिद्धमुदुमधुरसद्दप्पयोगताय कण्णसुखतो, विपुलविसुद्धपेमनीयत्थताय हदयङ्गमतो। मानातिमानविधमनेन अनत्तुक्कंसनतो, थम्भसारम्भनिम्मद्दनेन अपरवम्भनतो। हिताधिप्पायप्पवत्तिया परेसं रागपरिळाहादिवूपसमनेन करुणासीतलतो, किलेसन्धकारविधमनेन पञ्ञावदाततो। करवीकरुतमञ्जुताय आपाथरमणीयतो, पुब्बापराविरुद्धसुविसुद्धत्थताय विमद्दक्खमतो। आपाथरमणीयताय एवं सुय्यमानसुखतो, विमद्दक्खमताय हितज्झासयप्पवत्तितताय च वीमंसियमानहिततो । एवमादीहीति आदि-सद्देन संसारचक्कनिवत्तनतो, सद्धम्मचक्कप्पवत्तनतो, मिच्छावादविगमनतो, सम्मावादपतिट्ठापनतो, अकुसलमूलसमुद्धरणतो, कुसलमूलसंरोपनतो, अपायद्वारपिधानतो, सग्गमोक्खद्वारविवरणतो, परियुट्ठानवूपसमनतो, अनुसयसमुग्घातनतोति एवमादीनं सङ्गहो दट्ठब्बो।&lt;br&gt;&#xA;अधोमुखट्ठपितन्ति केनचि अधोमुखं ठपितम्। हेट्ठामुखजातन्ति सभावेनेव हेट्ठामुखजातम्। उपरिमुखन्ति उद्धंमुखम्। उग्घाटेय्याति विवटं करेय्य। हत्थे गहेत्वाति ‘‘पुरत्थाभिमुखो उत्तराभिमुखो वा गच्छा’’तिआदीनि अवत्वा हत्थे गहेत्वा ‘‘निस्सन्देहं एस मग्गो, एवं गच्छेय्या’’ति वदेय्य। काळपक्खचातुद्दसीति काळपक्खे चातुद्दसी।&lt;br&gt;&#xA;निक्कुज्जितं आधेय्यस्स अनाधारभूतं भाजनं आधारभावापादनवसेन उक्कुज्जेय्य। हेट्ठामुखजातताय सद्धम्मविमुखं, अधोमुखठपितताय असद्धम्मे पतितन्ति एवं पदद्वयं यथारहं योजेतब्बं, न यथासङ्ख्यम्। कामं कामच्छन्दादयोपि पटिच्छादका नीवरणभावतो, मिच्छादिट्ठि पन सविसेसं पटिच्छादिका सत्ते मिच्छाभिनिवेसनवसेनाति आह ‘‘मिच्छादिट्ठिगहनपटिच्छन्न’’न्ति। तेनाह भगवा ‘‘मिच्छादिट्ठिपरमाहं, भिक्खवे, वज्जं वदामी’’ति (अ॰ नि॰ १.३१०)। सब्बो अपायगामिमग्गो कुम्मग्गो ‘‘कुच्छितो मग्गो’’ति कत्वा। सम्मादिट्ठिआदीनं उजुपटिपक्खताय मिच्छादिट्ठिआदयो अट्ठ मिच्छत्तधम्मा मिच्छामग्गो। तेनेव हि तदुभयप्पटिपक्खतं सन्धाय ‘‘सग्गमोक्खमग्गं आविकरोन्तेना’’ति वुत्तम्। सप्पिआदिसन्निस्सयो पदीपो न तथा उज्जलो, यथा तेलसन्निस्सयोति तेलपज्जोतग्गहणम्। एतेहि परियायेहीति एतेहि निक्कुज्जितुक्कुज्जनप्पटिच्छन्नविवरणादिउपमोपमितब्बाकारेहि।&lt;br&gt;&#xA;पसन्नकारन्ति पसन्नेहि कातब्बं सक्कारम्। सरणन्ति पटिसरणम्। तेनाह ‘‘परायण’’न्ति। परायणभावो च अनत्थनिसेधनेन अत्थसम्पटिपादनेन च होतीति आह ‘‘अघस्स, ताता, हितस्स च विधाता’’ति। अघस्साति दुक्खतोति वदन्ति, पापतोति पन अत्थो युत्तो। निस्सक्के चेतं सामिवचनम्। एत्थ च नायं गमि-सद्दो नी-सद्दादयो विय द्विकम्मको, तस्मा यथा ‘‘अजं गामं नेती’’ति वुच्चति, एवं ‘‘भगवन्तं सरणं गच्छामी’’ति वत्तुं न सक्का। ‘‘सरणन्ति गच्छामी’’ति पन वत्तब्बम्। इति-सद्दो चेत्थ लुत्तनिद्दिट्ठो। तस्स चायमत्थो – गमनञ्च तदधिप्पायेन भजनं जाननं वाति दस्सेन्तो ‘‘इति इमिना अधिप्पायेना’’तिआदिमाह। तत्थ भजामीतिआदीसु पुरिमस्स पुरिमस्स पच्छिमं पच्छिमं अत्थवचनम्। भजनं वा सरणाधिप्पायेन उपसङ्कमनम्। सेवनं सन्तिकावचरता। पयिरुपासनं वत्तप्पटिवत्तकरणेन उपट्ठानन्ति एवं सब्बथापि अनञ्ञसरणतंयेव दीपेति। ‘‘गच्छामी’’ति पदस्स बुज्झामीति अयमत्थो कथं लब्भतीति आह ‘‘येसं ही’’तिआदि।&lt;br&gt;&#xA;अधिगतमग्गे सच्छिकतनिरोधेति पदद्वयेनपि फलट्ठा एव दस्सिता, न मग्गट्ठाति ते दस्सेन्तो ‘‘यथानुसिट्ठं पटिपज्जमाने चा’’ति आह। ननु च कल्याणपुथुज्जनोपि यथानुसिट्ठं पटिपज्जतीति वुच्चतीति? किञ्चापि वुच्चति, निप्परियायेन पन मग्गट्ठा एव तथा वत्तब्बा, न इतरे सम्मत्तनियामोक्कमनाभावतो। तथा हि ते एव वुत्ता ‘‘अपायेसु अपतमाने धारेती’’ति। सम्मत्तनियामोक्कमनेन हि अपायविनिमुत्तिसम्भवो। अक्खायतीति एत्थ इति-सद्दो आद्यत्थो, पकारत्थो वा। तेन ‘‘यावता, भिक्खवे, धम्मा सङ्खता वा असङ्खता वा, विरागो तेसं अग्गमक्खायती’’ति (इतिवु॰ ९०; अ॰ नि॰ ४.३४) सुत्तपदं सङ्गण्हाति, ‘‘वित्थारो’’ति वा इमिना। एत्थ च अरियमग्गो निय्यानिकताय, निब्बानं तस्स तदत्थसिद्धिहेतुतायाति उभयमेव निप्परियायेन धम्मोति वुत्तो। निब्बानञ्हि आरम्मणपच्चयभूतं लभित्वा अरियमग्गो तदत्थसिद्धिया संवत्तति, तथापि यस्मा अरियफलानं ‘‘ताय सद्धाय अवूपसन्ताया’’तिआदिवचनतो मग्गेन समुच्छिन्नानं किलेसानं पटिप्पस्सद्धिप्पहानकिच्चताय निय्यानानुगुणताय निय्यानपरियोसानताय च। परियत्तिधम्मस्स पन निय्यानिकधम्मसमधिगमहेतुतायाति इमिना परियायेन वुत्तनयेन धम्मभावो लब्भति एव। स्वायमत्थो पाठारुळ्हो एवाति दस्सेन्तो ‘‘न केवल’’न्तिआदिमाह।&lt;br&gt;&#xA;कामरागो भवरागोति एवमादिभेदो सब्बोपि रागो विरज्जति पहीयति एतेनाति रागविरागोति मग्गो कथितो। एजासङ्खाताय तण्हाय अन्तोनिज्झानलक्खणस्स सोकस्स च तदुप्पत्तियं सब्बसो परिक्खीणत्ता अनेजमसोकन्ति फलं कथितम्। अप्पटिकूलन्ति अविरोधदीपनतो केनचि अविरुद्धं, इट्ठं पणीतन्ति वा अत्थो। पगुणरूपेन पवत्तितत्ता, पकट्ठगुणविभावनतो वा पगुणम्। सब्बधम्मक्खन्धा कथिताति योजना।&lt;br&gt;&#xA;दिट्ठिसीलसङ्घातेनाति ‘‘यायं दिट्ठि अरिया निय्यानिका निय्याति तक्करस्स सम्मा दुक्खक्खयाय, तथारूपाय दिट्ठिया दिट्ठिसामञ्ञगतो विहरती’’ति (दी॰ नि॰ ३.३२४, ३५७; म॰ नि॰ १.४९२; ३.५४; अ॰ नि॰ ६.१२; परि॰ २७४) एवं वुत्ताय दिट्ठिया, ‘‘यानि तानि सीलानि अखण्डानि अच्छिद्दानि असबलानि अकम्मासानि भुजिस्सानि विञ्ञुप्पसत्थानि अपरामट्ठानि समाधिसंवत्तनिकानि, तथारूपेहि सीलेहि सीलसामञ्ञगतो विहरती’’ति (दी॰ नि॰ ३.३२४; म॰ नि॰ १.४९२; ३.५४; अ॰ नि॰ ६.१२; परि॰ २७४) च एवं वुत्तानं सीलानञ्च संहतभावेन, दिट्ठिसीलसामञ्ञेनाति अत्थो। संहतोति घटितो, समेतोति अत्थो। अरियपुग्गला हि यत्थ कत्थचि दूरे ठितापि अत्तनो गुणसामग्गिया संहता एव। अट्ठ च पुग्गल धम्मदसा तेति ते पुरिसयुगवसेन चत्तारोपि पुग्गलवसेन अट्ठेव अरियधम्मस्स पच्चक्खदस्साविताय धम्मदसा। तीणि वत्थूनि सरणन्ति गमनेन तिक्खत्तुं गमनेन च तीणि सरणगमनानि। पटिवेदेसीति अत्तनो हदयगतं वाचाय पवेदेसि।&lt;br&gt;&#xA;सरणगमनस्स विसयप्पभेदफलसंकिलेसभेदानं विय कत्तुविभावना तत्थ कोसल्लाय होतीति सरणगमनेसु अत्थकोसल्लत्थं ‘‘सरणं, सरणगमनं, यो च सरणं गच्छति, सरणगमनप्पभेदो, सरणगमनफलं, संकिलेसो, भेदोति अयं विधि वेदितब्बो’’ति वुत्तं तेन विना सरणगमनस्सेव असम्भवतो। कस्मा पनेत्थ वोदानं न गहितं, ननु वोदानविभावनापि तत्थ कोसल्लाय होतीति? सच्चमेतं, तं पन संकिलेसग्गहणेन अत्थतो दीपितं होतीति न गहितम्। यानि हि नेसं संकिलेसकारणानि अञ्ञाणादीनि, तेसं सब्बेन सब्बं अनुप्पन्नानं अनुप्पादनेन, उप्पन्नानञ्च पहानेन वोदानं होतीति।&lt;br&gt;&#xA;हिंसत्थस्स धातुसद्दस्स वसेनेतं पदं दट्ठब्बन्ति ‘‘हिंसतीति सरण’’न्ति वत्वा तं पन हिंसनं केसं, कथं, कस्स वाति चोदनं सोधेन्तो ‘‘सरणगतान’’न्तिआदिमाह। तत्थ भयन्ति वट्टभयम्। सन्तासन्ति चित्तुत्रासम्। तेनेव चेतसिकदुक्खस्स गहितत्ता दुक्खन्ति कायिकं दुक्खम्। दुग्गतिपरिकिलेसन्ति दुग्गतिपरियापन्नं सब्बम्पि दुक्खम्। तयिदं सब्बं परतो फलकथाय आवि भविस्सति। एतन्ति सरणन्ति पदम्। एवं अविसेसतो सरणसद्दस्स पदत्थं दस्सेत्वा इदानि विसेसतो दस्सेतुं ‘‘अथ वा’’तिआदि वुत्तम्। हिते पवत्तनेनाति ‘‘सम्पन्नसीला, भिक्खवे, विहरथा’’तिआदिना (म॰ नि॰ १.६४, ६९) अत्थे नियोजनेन। अहिता निवत्तनेनाति ‘‘पाणातिपातस्स खो पापको विपाको अभिसम्पराय’’न्तिआदिना आदीनवदस्सनादिमुखेन अनत्थतो निवत्तनेन। भयं हिंसतीति हिताहितेसु अप्पवत्तिप्पवत्तिहेतुकं ब्यसनं अप्पवत्तिकरणेन विनासेति बुद्धो। भवकन्तारा उत्तारणेन मग्गसङ्खातो धम्मो। इतरो अस्सासदानेन सत्तानं भयं हिंसतीति योजना। कारानन्ति दानवसेन पूजावसेन च उपनीतानं सक्कारानम्। विपुलफलप्पटिलाभकरणेन सत्तानं भयं हिंसति सङ्घो अनुत्तरदक्खिणेय्यभावतोति अधिप्पायो। इमिनापि परियायेनाति इमिनापि विभजित्वा वुत्तेन कारणेन।&lt;br&gt;&#xA;‘‘सम्मासम्बुद्धो भगवा, स्वाक्खातो धम्मो, सुप्पटिपन्नो सङ्घो’’ति एवं पवत्तो तत्थ रतनत्तये पसादो तप्पसादो, तदेव रत्तनत्तयं गरु एतस्साति तग्गरु, तब्भावो तग्गरुता, तप्पसादो च तग्गरुता च तप्पसादतग्गरुता। ताहि तप्पसादतग्गरुताहि। विधुतदिट्ठिविचिकिच्छासम्मोहअस्सद्धियादिताय विहतकिलेसो। तदेव रतनत्तयं परायणं गति ताणं लेणन्ति एवं पवत्तिया तप्परायणताकारप्पवत्तो चित्तुप्पादो सरणगमनं सरणन्ति गच्छति एतेनाति। तंसमङ्गीति तेन यथावुत्तचित्तुप्पादेन समन्नागतो। एवं उपेतीति एवं भजति सेवति पयिरुपासति, एवं वा जानाति बुज्झतीति एवमत्थो वेदितब्बो।&lt;br&gt;&#xA;एत्थ च पसादग्गहणेन लोकियसरणगमनमाह। तञ्हि पसादप्पधानम्। गरुतागहणेन लोकुत्तरम्। अरिया हि रतनत्तयगुणाभिञ्ञताय पासाणच्छत्तं पिय गरुं कत्वा पस्सन्ति, तस्मा तप्पसादेन विक्खम्भनवसेन विहतकिलेसो, तग्गरुताय समुच्छेदवसेनाति योजेतब्बं अगारवकरणहेतूनं समुच्छिन्दनतो। तप्परायणता पनेत्थ तग्गतिकताति ताय चतुब्बिधम्पि वक्खमानं सरणगमनं गहितन्ति दट्ठब्बम्। अविसेसेन वा पसादगरुता जोतिताति पसादग्गहणेन अवेच्चप्पसादस्स इतरस्स च गहणं, तथा गरुतागहणेनाति उभयेनपि उभयं सरणगमनं योजेतब्बम्।&lt;br&gt;&#xA;मग्गक्खणे इज्झतीति योजना। निब्बानारम्मणं हुत्वाति एतेन अत्थतो चतुसच्चाधिगमो एव लोकुत्तरसरणगमनन्ति दस्सेति। तत्थ हि निब्बानधम्मो सच्छिकिरियाभिसमयवसेन, मग्गधम्मो भावनाभिसमयवसेन पटिविज्झियमानोयेव सरणगमनत्तं साधेति, बुद्धगुणा पन सावकगोचरभूता परिञ्ञाभिसमयवसेन, तथा अरियसङ्घगुणा। तेनाह ‘‘किच्चतो सकलेपि रतनत्तये इज्झती’’ति। इज्झन्तञ्च सहेव इज्झति, न लोकियं विय पटिपाटिया असम्मोहप्पटिवेधेन पटिविद्धत्ताति अधिप्पायो। ये पन वदन्ति ‘‘न सरणगमनं निब्बानारम्मणं हुत्वा पवत्तति, मग्गस्स अधिगतत्ता पन अधिगतमेव होति एकच्चानं तेविज्जादीनं लोकियविज्जादयो विया’’ति, तेसं लोकियमेव सरणगमनं सिया, न लोकुत्तरं, तञ्च अयुत्तं दुविधस्सपि इच्छितब्बत्ता।&lt;br&gt;&#xA;तन्ति लोकियसरणगमनम्। सद्धापटिलाभो ‘‘सम्मासम्बुद्धो भगवा’’तिआदिना। सद्धामूलिकाति यथावुत्तसद्धापुब्बङ्गमा। सम्मादिट्ठि बुद्धसुबुद्धतं, धम्मसुधम्मतं, सङ्घसुप्पटिपत्तिञ्च लोकियावबोधवसेनेव सम्मा ञायेन दस्सनतो। सद्धामूलिका च सम्मादिट्ठीति एतेन सद्धूपनिस्सया यथावुत्तलक्खणा पञ्ञा लोकियसरणगमनन्ति दस्सेति। तेनाह ‘‘दिट्ठिजुकम्मन्ति वुच्चती’’ति। दिट्ठियेव अत्तनो पच्चयेहि उजु करीयतीति कत्वा , दिट्ठि वा उजु करीयति एतेनाति दिट्ठिजुकम्मं, तथापवत्तो चित्तुप्पादो। एवञ्च कत्वा ‘‘तप्परायणताकारप्पवत्तो चित्तुप्पादो’’ति इदञ्च वचनं समत्थितं होति, सद्धापुब्बङ्गमसम्मादिट्ठिग्गहणं पन चित्तुप्पादस्स तप्पधानतायाति दट्ठब्बम्। सद्धापटिलाभोति इमिना मातादीहि उस्साहितदारकादीनं विय ञाणविप्पयुत्तं सरणगमनं दस्सेति, सम्मादिट्ठीति इमिना ञाणसम्पयुत्तं सरणगमनम्।&lt;br&gt;&#xA;तयिदं लोकियं सरणगमनम्। अत्ता सन्निय्यातीयति अप्पीयति परिच्चजीयति एतेनाति अत्तसन्निय्यातनं, यथावुत्तं दिट्ठिजुकम्मम्। तं रतनत्तयं परायणं पटिसरणं एतस्साति तप्परायणो, पुग्गलो चित्तुप्पादो वा, तस्स भावो तप्परायणता, यथावुत्तं दिट्ठिजुकम्ममेव। सरणन्ति अधिप्पायेन सिस्सभावं अन्तेवासिकभावं उपगच्छति एतेनाति सिस्सभावूपगमनम्। सरणगमनाधिप्पायेनेव पणिपतति एतेनाति पणिपातो। सब्बत्थ यथावुत्तदिट्ठिजुकम्मवसेनेव अत्थो वेदितब्बो। अत्तपरिच्चजनन्ति संसारदुक्खनिस्सरणत्थं अत्तनो अत्थभावस्स परिच्चजनम्। एस नयो सेसेसुपि। बुद्धादीनंयेवाति अवधारणं अत्तसन्निय्यातनादीसुपि तत्थ तत्थ वत्तब्बम्। एवञ्हि तदञ्ञनिवत्तनं कतं होति।&lt;br&gt;&#xA;एवं अत्तसन्निय्यातनादीनि एकेन पकारेन दस्सेत्वा इदानि अपरेहिपि पकारेहि दस्सेतुं ‘‘अपिचा’’तिआदि आरद्धम्। तेन परियायन्तरेहिपि अत्तसन्निय्यातनं कतमेव होति अत्थस्स अभिन्नत्ताति दस्सेति। आळवकादीनन्ति आदि-सद्देन सातागिरिहेमवतादीनं सङ्गहो दट्ठब्बो। ननु चेते आळवकादयो मग्गेनेव आगतसरणगमना, कथं तेसं तप्परायणतासरणगमनं वुत्तन्ति? मग्गेनागतसरणगमनेहिपि ‘‘सो अहं विचरिस्सामि…पे॰… सुधम्मतं (सं॰ नि॰ १.२४६; सु॰ नि॰ १९४)। ते मयं विचरिस्साम, गामा गामं नगा नगं…पे॰… सुधम्मत’’न्ति (सु॰ नि॰ १८२) च तेहि तप्परायणताकारस्स पवेदितत्ता तथा वुत्तम्।&lt;br&gt;&#xA;सो पनेस ञाति…पे॰… वसेनाति एत्थ ञातिवसेन, भयवसेन, आचरियवसेन, दक्खिणेय्यवसेनाति पच्चेकं ‘‘वसेना’’ति पदं योजेतब्बम्। तत्थ ञातिवसेनाति ञातिभाववसेन। एवं सेसेसुपि । दक्खिणेय्यपणिपातेनाति दक्खिणेय्यताहेतुकेन पणिपतनेनाति अत्थो। इतरेहीति ञातिभावादिवसप्पवत्तेहि तीहि पणिपातेहि। इतरेहीतिआदिना सङ्खेपतो वुत्तमत्थं वित्थारतो दस्सेतुं ‘‘तस्मा’’तिआदि वुत्तम्। वन्दतीति पणिपातस्स लक्खणवचनम्। एवरूपन्ति दिट्ठधम्मिकं सन्धाय वदति। सम्परायिकञ्हि निय्यानिकं वा अनिय्यानिकं वा अनुसासनिं पच्चासीसन्तो दक्खिणेय्यपणिपातमेव करोतीति अधिप्पायो। सरणगमनप्पभेदोति सरणगमनविभागो।&lt;br&gt;&#xA;अरियमग्गो एव लोकुत्तरं सरणगमनन्ति आह ‘‘चत्तारि सामञ्ञफलानि विपाकफल’’न्ति। सब्बदुक्खक्खयोति सकलस्स वट्टदुक्खस्स अनुप्पादनिरोधो। एतन्ति ‘‘चत्तारि अरियसच्चानि, सम्मप्पञ्ञाय पस्सती’’ति (ध॰ प॰ १९०) एवं वुत्तं अरियसच्चानं दस्सनम्।&lt;br&gt;&#xA;निच्चतो अनुपगमनादिवसेनाति निच्चन्ति अग्गहणादिवसेन। अट्ठानन्ति हेतुप्पटिक्खेपो। अनवकासोति पच्चयप्पटिक्खेपो। उभयेनपि कारणमेव पटिक्खिपति। यन्ति येन कारणेन। दिट्ठिसम्पन्नोति मग्गदिट्ठिया समन्नागतो सोतापन्नो। कञ्चि सङ्खारन्ति चतुभूमकेसु सङ्खतसङ्खारेसु एकसङ्खारम्पि। निच्चतो उपगच्छेय्याति निच्चोति गण्हेय्य। सुखतो उपगच्छेय्याति ‘‘एकन्तसुखी अत्ता होति अरोगो परं मरणा’’ति (दी॰ नि॰ १.७६, ७९) एवं अत्तदिट्ठिवसेन सुखतो गाहं सन्धायेतं वुत्तम्। दिट्ठिविप्पयुत्तचित्तेन पन अरियसावको परिळाहवूपसमनत्थं मत्तहत्थिपरितासितो विय चोक्खब्राह्मणो उक्कारभूमिं कञ्चि सङ्खारं सुखतो उपगच्छति। अत्तवारे कसिणादिपञ्ञत्तिसङ्गहत्थं ‘‘सङ्खार’’न्ति अवत्वा ‘‘कञ्चि धम्म’’न्ति वुत्तम्। इमेसुपि ठानेसु चतुभूमकवसेनेव परिच्छेदो वेदितब्बो तेभूमकवसेनेव वा। यं यञ्हि पुथुज्जनो गाहवसेन गण्हाति, ततो ततो अरियसावको गाहं विनिवेठेति।&lt;br&gt;&#xA;मातरन्तिआदीसु जनिका माता, जनको पिता, मनुस्सभूतो खीणासवो अरहाति अधिप्पेतो। किं पन अरियसावको अञ्ञं जीविता वोरोपेय्याति? एतम्पि अट्ठानं, पुथुज्जनभावस्स पन महासावज्जभावदस्सनत्थं अरियभावस्स च फलदस्सनत्थं एवं वुत्तम्। पदुट्ठचित्तोति वधकचित्तेन पदुट्ठचित्तो। लोहितं उप्पादेय्याति जीवमानकसरीरे खुद्दकमक्खिकाय पिवनमत्तम्पि लोहितं उप्पादेय्य। सङ्घं भिन्देय्याति समानसंवासकं समानसीमायं ठितं सङ्घं ‘‘कम्मेन उद्देसेन वोहरन्तो अनुस्सावनेन सलाकग्गाहेना’’ति (परि॰ ४५८) एवं वुत्तेहि पञ्चहि कारणेहि भिन्देय्य। अञ्ञं सत्थारन्ति अञ्ञं तित्थकरं ‘‘अयं मे सत्था’’ति एवं गण्हेय्याति नेतं ठानं विज्जतीति अत्थो।&lt;br&gt;&#xA;न ते गमिस्सन्ति अपायन्ति ते बुद्धं सरणं गता तन्निमित्तं अपायं न गमिस्सन्ति, देवकायं पन परिपूरेस्सन्तीति अत्थो। दसहि ठानेहीति दसहि कारणेहि। अधिगण्हन्तीति अधिभवन्ति।&lt;br&gt;&#xA;वेलामसुत्तादिवसेनाति एत्थ ‘‘करीसस्स चतुत्थभागप्पमाणानं चतुरासीतिसहस्ससङ्खानं सुवण्णपातिरूपियपातिकंसपातीनं यथाक्कमं रूपियसुवण्णहिरञ्ञपूरानं सब्बालङ्कारप्पटिमण्डितानं चतुरासीतिया हत्थिसहस्सानं, चतुरासीतिया अस्ससहस्सानं, चतुरासीतिया रथसहस्सानं, चतुरासीतिया धेनुसहस्सानं, चतुरासीतिया कञ्ञासहस्सानं, चतुरासीतिया पल्लङ्कसहस्सानं, चतुरासीतिया वत्थकोटिसहस्सानं, अपरिमाणस्स च खज्जभोज्जादिभेदस्स आहारस्स परिच्चजनवसेन सत्तमासाधिकानि सत्त संवच्छरानि निरन्तरं पवत्तवेलाममहादानतो एकस्स सोतापन्नस्स दिन्नदानं महप्फलतरम्। ततो सतं सोतापन्नानं दिन्नदानतो एकस्स सकदागामिनो, ततो एकस्स अनागामिनो, ततो एकस्स अरहतो, ततो एकस्स पच्चेकबुद्धस्स, ततो सम्मासम्बुद्धस्स, ततो बुद्धप्पमुखस्स सङ्घस्स दिन्नदानं महप्फलतरं, ततो चातुद्दिसं सङ्घं उद्दिस्स विहारकरणं, ततो सरणगमनं महप्फलतर’’न्ति इममत्थं पकासेन्तस्स वेलामसुत्तस्स (अ॰ नि॰ ९.२०) वसेन। वुत्तञ्हेतं ‘‘यं, गहपति, वेलामो ब्राह्मणो दानं अदासि महादानं, यो एकं दिट्ठिसम्पन्नं भोजेय्य, इदं ततो महप्फलतर’’न्तिआदि (अ॰ नि॰ ९.२०)। वेलामसुत्तादीति आदि-सद्देन अग्गप्पसादसुत्तादीनं (अ॰ नि॰ ४.३४; इतिवु॰ ९०) सङ्गहो दट्ठब्बो।&lt;br&gt;&#xA;अञ्ञाणं वत्थुत्तयस्स गुणानं अजाननं तत्थ सम्मोहो, ‘‘बुद्धो नु खो, न नु खो’’तिआदिना विचिकिच्छा संसयो। मिच्छाञाणं तस्स गुणानं अगुणभावपरिकप्पनेन विपरीतग्गाहो। आदि-सद्देन अनादरागारवादीनं सङ्गहो। न महाजुतिकन्ति न उज्जलं, अपरिसुद्धं अपरियोदातन्ति अत्थो। न महाविप्फारन्ति अनुळारम्। सावज्जोति दिट्ठितण्हादिवसेन सदोसो। लोकियं सरणगमनं सिक्खासमादानं विय अग्गहितकालपरिच्छेदं जीवितपरियन्तमेव होति, तस्मा तस्स खन्धभेदेन भेदोति आह ‘‘अनवज्जो कालकिरियाया’’ति। सोति अनवज्जो सरणगमनभेदो। सतिपि अनवज्जत्ते इट्ठफलोपि न होतीति आह ‘‘अफलो’’ति। कस्मा? अविपाकत्ता। न हि तं अकुसलन्ति।&lt;br&gt;&#xA;को उपासकोति सरूपपुच्छा, तस्मा ‘‘किंलक्खणो उपासको’’ति वुत्तं होति। कस्माति हेतुपुच्छा। तेन केन पवत्तिनिमित्तेन उपासकसद्दो तस्मिं पुग्गले निरुळ्होति दस्सेति । तेनाह ‘‘कस्मा उपासकोति वुच्चती’’ति। सद्दस्स अभिधेय्यो पवत्तिनिमित्तं तदत्थस्स तब्भावकारणम्। किमस्स सीलन्ति कीदिसं अस्स उपासकस्स सीलं, कित्तकेन सीलेनायं सीलसम्पन्नो नाम होतीति अत्थो। को आजीवोति को अस्स सम्माआजीवो? सो पन मिच्छाजीवस्स परिवज्जनेन होतीति सोपि विभजीयतीति। का विपत्तीति का सीलस्स, आजीवस्स वा विपत्ति। अनन्तरस्स हि विधि वा पटिसेधो वाति। का सम्पतीति एत्थापि एसेव नयो।&lt;br&gt;&#xA;यो कोचीति खत्तियादीसु यो कोचि। तेन सरणगमनमेवेत्थ कारणं, न जातिआदिविसेसोति दस्सेति। उपासनतोति तेनेव सरणगमनेन तत्थ च सक्कच्चकिरियाय आदरगारवबहुमानादियोगेन पयिरुपासनतो। वेरमणियोति वेरं वुच्चति पाणातिपातादिदुस्सील्यं, तस्स मणनतो हननतो विनासनतो वेरमणियो, पञ्च विरतियो विरतिप्पधानत्ता तस्स सीलस्स। तेनेवाह ‘‘पटिविरतो होती’’ति।&lt;br&gt;&#xA;मिच्छावणिज्जाति न सम्मावणिज्जा अयुत्तवणिज्जा असारुप्पवणिज्जा। पहायाति अकरणेनेव पजहित्वा। धम्मेनाति धम्मतो अनपेतेन। तेन अञ्ञम्पि अधम्मिकं जीविकं पटिक्खिपति। समेनाति अविसमेन। तेन कायविसमादिदुच्चरितं वज्जेत्वा कायसमादिना सुचरितेन आजीवं दस्सेति। सत्थवणिज्जाति आयुधभण्डं कत्वा वा कारेत्वा वा यथाकतं वा पटिलभित्वा तस्स विक्कयो। सत्तवणिज्जाति मनुस्सविक्कयो। मंसवणिज्जाति सूनकारादयो विय मिगसूकरादिके पोसेत्वा मंसं सम्पादेत्वा विक्कयो। मज्जवणिज्जाति यं किञ्चि मज्जं योजेत्वा तस्स विक्कयो। विसवणिज्जाति विसं योजेत्वा विसं गहेत्वा वा तस्स विक्कयो। तत्थ सत्थवणिज्जा परोपरोधनिमित्तताय अकरणीया वुत्ता। सत्तवणिज्जा अभुजिस्सभावकरणतो, मंसविसवणिज्जा वधहेतुतो, मज्जवणिज्जा पमादट्ठानतो।&lt;br&gt;&#xA;तस्सेवाति पञ्चवेरमणिलक्खणस्स सीलस्स चेव पञ्चमिच्छावणिज्जालक्खणस्स आजीवस्स च। विपत्तीति भेदो पकोपो च। यायाति याय पटिपत्तिया। चण्डालोति उपासकचण्डालो। मलन्ति उपासकमलम्। पटिकुट्ठोति उपासकनिहीनो। बुद्धादीसु कम्मकम्मफलेसु च सद्धाविपरियायो अस्सद्धियं मिच्छाधिमोक्खो, यथावुत्तेन अस्सद्धियेन समन्नागतो अस्सद्धो। यथावुत्तसीलविपत्तिआजीवविपत्तिवसेन दुस्सीलो। ‘‘इमिना दिट्ठादिना इदं नाम मङ्गलं होती’’ति – एवं बालजनपरिकप्पितकोतूहलसङ्खातेन दिट्ठसुतमुतमङ्गलेन समन्नागतो कोतूहलमङ्गलिको। मङ्गलं पच्चेतीति दिट्ठमङ्गलादिभेदं मङ्गलमेव पत्तियायति। नो कम्मन्ति कम्मस्सकतं नो पत्तियायति। इतो बहिद्धाति इतो सब्बञ्ञुबुद्धसासनतो बहिद्धा बाहिरकसमये। दक्खिणेय्यं परियेसतीति दुप्पटिपन्नं दक्खिणारहसञ्ञी गवेसति। पुब्बकारं करोतीति दानमाननादिकं कुसलकिरियं पठमतरं करोति। एत्थ च दक्खिणेय्यपरियेसनपुब्बकारे एकं कत्वा पञ्च धम्मा वेदितब्बा।&lt;br&gt;&#xA;विपत्तियं वुत्तविपरियायेन सम्पत्ति वेदितब्बा। अयं पन विसेसो – चतुन्नम्पि परिसानं रतिजननट्ठेन उपासकोव रतनं उपासकरतनम्। गुणसोभाकित्तिसद्दसुगन्धताहि उपासकोव पदुमं उपासकपदुमम्। तथा उपासकपुण्डरीको।&lt;br&gt;&#xA;आदिम्हीति आदिअत्थे। कोटियन्ति परियन्तकोटियम्। विहारग्गेनाति ओवरककोट्ठासेन, ‘‘इमस्मिं गब्भे वसन्तानं इदं नाम फलं पापुणाती’’तिआदीना तं तं वसनट्ठानकोट्ठासेनाति अत्थो। अज्जतन्ति अज्ज इच्चेव अत्थो।&lt;br&gt;&#xA;पाणेहि उपेतन्ति इमिना तस्स सरणगमनस्स आपाणकोटिकतं दस्सेन्तो ‘‘याव मे जीवितं पवत्तती’’तिआदीनि वत्वा पुन जीवितेनपि तं वत्थुत्तयं पटिपूजेन्तो सरणगमनं रक्खामीति उप्पन्नं तस्स ब्राह्मणस्स अधिप्पायं विभावेन्तो ‘‘अहञ्ही’’तिआदिमाह। पाणेहि उपेतन्ति हि याव मे पाणा धरन्ति, ताव सरणं उपेतम्। उपेन्तो च न वाचामत्तेन न एकवारं चित्तुप्पादमत्तेन, अथ खो पाणानं परिच्चजनवसेनपि यावजीवं उपेतन्ति एवमेत्थ अत्थो वेदितब्बो।&lt;br&gt;&#xA;१७-१९. सत्तमे जाणुस्सोणीति नेतं तस्स मातापितूहि कतं नामं, अपिच खो ठानन्तरप्पटिलाभलद्धन्ति दस्सेन्तो आह ‘‘जाणुस्सोणीति ठानन्तरं किरा’’तिआदि। एकं ठानन्तरन्ति एकं पुरोहितट्ठानम्। उण्हीसआदिककुधभण्डेहि सद्धिं लद्धं तथा चस्स रञ्ञा दिन्नन्ति वदन्ति। तेनाह ‘‘रञ्ञो सन्तिके च लद्धजाणुस्सोणिसक्कारत्ता’’ति। सेसमेत्थ उत्तानमेव। अट्ठमनवमेसु नत्थि वत्तब्बम्।&lt;br&gt;&#xA;२०-२१. दसमे दुन्निक्खित्तन्ति दुट्ठु निक्खित्तं पदपच्चाभट्ठं कत्वा मनसि ठपितम्। पज्जति ञायति अत्थो एतेनाति पदं, अत्थं ब्यञ्जयति पकासेतीति ब्यञ्जनं, पदमेव। तेनेवाह ‘‘उप्पटिपाटिया…पे॰… ब्यञ्जनन्ति वुच्चती’’ति। पदसमुदायब्यतिरेकेन विसुं पाळि नाम नत्थीति आह ‘‘उभयमेतं पाळियाव नाम’’न्ति। पकट्ठानञ्हि वचनप्पबन्धानं आळियेव पाळीति वुच्चति। सेसमेत्थ एकादसमञ्च उत्तानत्थमेव।&lt;br&gt;&#xA;अधिकरणवग्गवण्णना निट्ठिता।&lt;/p&gt;</description>
    </item>
    <item>
      <title>०२. चरवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_charavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_charavaggo/</guid>
      <description>&lt;p&gt;२. चरवग्गो&lt;/p&gt;&#xA;&lt;h2 id=&#34;१-चरसततवणणन&#34;&gt;१. चरसुत्तवण्णना&lt;/h2&gt;&#xA;&lt;p&gt;११. दुतियस्स पठमे चरतोति गच्छन्तस्स, चङ्कमन्तस्स वा। उप्पज्जति कामवितक्को वाति वत्थुकामेसु अवीतरागताय तादिसे पच्चये कामपटिसंयुत्तो वा वितक्को उप्पज्जति चे , यदि उप्पज्जति। ब्यापादवितक्को वा विहिंसावितक्को वाति आघातविनये विसेसेन चित्तस्स अदमितत्ता आघातनिमित्ते ब्यापादपटिसंयुत्तो वा वितक्को, लेड्डुदण्डादीति परहिंसनवसेन विहिंसापटिसंयुत्तो वा वितक्को उप्पज्जति चेति सम्बन्धो। तं चे भिक्खु अधिवासेतीति तं यथावुत्तं कामवितक्कादिं यथापच्चयं अत्तनो चित्ते उप्पन्नं ‘‘इतिपायं वितक्को पापको, इतिपि अकुसलो, इतिपि सावज्जो, सो च खो अत्तब्याबाधाय संवत्तती’’तिआदिना नयेन पच्चवेक्खणाय अभावतो अधिवासेति अत्तनो चित्तं आरोपेत्वा वासेति। अधिवासेन्तोयेव च नप्पजहति तदङ्गादिप्पहानवसेन न पटिनिस्सज्जति। ततो एव च न विनोदेति अत्तनो चित्तसन्तानतो न नुदति न नीहरति। तथा अविनोदनतो न ब्यन्तीकरोति न विगतन्तं करोति। आतापी पहितत्तो यथा तेसं अन्तोपि नावसिस्सति अन्तमसो भङ्गमत्तम्पि, एवं करोति, अयं पन तथा न करोतीति अत्थो। तथाभूतो पन न अनभावं गमेति अनु अनु अभावं न गमेति। न पजहति चे, न विनोदेति चेति इतिआदिना चे-सद्दं योजेत्वा अत्थो वेदितब्बो।&lt;br&gt;&#xA;एवंभूतोति एवं कामवितक्कादीहि पापवितक्केहि समङ्गिभूतो। अनातापीति किलेसानं आतापयिकस्स वीरियस्स अभावेन अनातापी। पापुत्रासलक्खणस्स ओत्तप्पस्स अभावेन अनोत्तापी। सततं समितं सब्बकालं निरन्तरम्। कुसीतो हीनवीरियोति कुसलेहि धम्मेहि परिहापयित्वा अकुसलपक्खे कुच्छितं सीदनतो कोसज्जसमन्नागमेन च कुसीतो, सम्मप्पधानवीरियाभावेन हीनवीरियो वीरियविरहितोति वुच्चति कथीयति। ठितस्साति गमनं उपच्छिन्दित्वा तिट्ठतो। सयनइरियापथस्स विसेसतो कोसज्जपक्खिकत्ता यथा तंसमङ्गिनो भावितत्ता सम्भवन्ति, तं दस्सेतुं ‘‘जागरस्सा’’ति वुत्तम्।&lt;br&gt;&#xA;सुक्कपक्खे तञ्चे भिक्खु नाधिवासेतीति आरद्धवीरियस्सपि विहरतो अनादिमति संसारे चिरकालभावितत्ता तथारूपपच्चयसमायोगे सतिसम्मोसेन वा कामवितक्कादि उप्पज्जति चे, तं भिक्खु अत्तनो चित्तं आरोपेत्वा न वासेति, अब्भन्तरे न वासेतीति अत्थो। अनधिवासेन्तो किं करोति? पजहति छड्डेति। किं कचवरं विय पिटकेनाति? न, अपिच खो तं विनोदेति नुदति नीहरति। किं बलिबद्दं विय पतोदेनाति? न, अथ खो ब्यन्तीकरोति विगतन्तं करोति, यथा तेसं अन्तोपि नावसिस्सति अन्तमसो भङ्गमत्तम्पि, तथा ते करोति। कथं पन ते तथा करोति? अनभावं गमेति अनु अनु अभावं गमेति, विक्खम्भनप्पहानेन यथा सुविक्खम्भिता होन्ति, तथा ने करोतीति वुत्तं होति।&lt;br&gt;&#xA;एवंभूतोतिआदीसु एवं कामवितक्कादीनं अनधिवासेन सुविसुद्धासयो समानो ताय च आसयसम्पत्तिया तन्निमित्ताय च पयोगसम्पत्तिया परिसुद्धसीलो इन्द्रियेसु गुत्तद्वारो भोजने मत्तञ्ञू सतिसम्पजञ्ञेन समन्नागतो जागरियं अनुयुत्तो तदङ्गादिवसेन किलेसानं आतापनलक्खणेन वीरियेन समन्नागतत्ता आतापी। सब्बसो पापुत्रासेन समन्नागतत्ता ओत्तापी सततं रत्तिन्दिवम्। समितं निरन्तरं समथविपस्सनानुयोगवसेन चतुब्बिधसम्मप्पधानसिद्धिया आरद्धवीरियो पहितत्तो। निब्बानं पति पेसितचित्तोति वुच्चति कथीयतीति अत्थो।&lt;br&gt;&#xA;गाथासु गेहनिस्सितन्ति एत्थ गेहवासीहि अपरिच्चत्तत्ता गेहवासिसभावत्ता गेहधम्मत्ता वा गेहं वुच्चति वत्थुकामो। अथ वा गेहप्पटिबद्धभावतो, किलेसकामानं निवासट्ठानभावतो वा गेहाति वुच्चन्ति, तंवत्थुकत्ता कामवितक्कादि गेहनिस्सितं नाम। कुम्मग्गपटिपन्नोति यस्मा अरियमग्गस्स उप्पथभावतो अभिज्झादयो तदेकट्ठधम्मा च कुम्मग्गो, तस्मा कामवितक्कादिबहुलो कुम्मग्गपटिपन्नो। मोहनेय्येसु मुच्छितोति मोहसंवत्तनियेसु रूपादीसु मुच्छितो सम्मत्तो अज्झोपन्नो। सम्बोधिन्ति अरियमग्गञाणम्। फुट्ठन्ति फुसितुं पत्तुं पापो सो तादिसो मिच्छासङ्कप्पगोचरो पुग्गलो अभब्बो, न कदाचि तं पापुणातीति अत्थो।&lt;br&gt;&#xA;वितक्कं समयित्वानाति यथावुत्तं मिच्छावितक्कं पटिसङ्खानभावनाबलेन वूपसमेत्वा। वितक्कूपसमे रतोति नवन्नम्पि महावितक्कानं अच्चन्तूपसमभूते अरहत्ते, निब्बाने एव वा अज्झासयेन रतो अभिरतो। भब्बो सोति सो यथावुत्तो सम्मापटिपज्जमानो पुग्गलो पुब्बभागे समथविपस्सनाबलेन सब्बवितक्के यथारहं तदङ्गादिवसेन वूपसमेत्वा ठितो विपस्सनं उस्सुक्कापेत्वा मग्गपटिपाटिया अरहत्तमग्गञाणसङ्खातं निब्बानसङ्खातञ्च अनुत्तरं सम्बोधिं फुट्ठुं अधिगन्तुं भब्बो अरहा। एवमेत्थ पाळिवण्णना वेदितब्बा।&lt;br&gt;&#xA;चरसुत्तवण्णना निट्ठिता।&lt;/p&gt;</description>
    </item>
    <item>
      <title>०२. रथकारवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_rathakAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/02_rathakAravaggo/</guid>
      <description>&lt;p&gt;२. रथकारवग्गो&lt;/p&gt;&#xA;&lt;h2 id=&#34;१-ञतसततवणणन&#34;&gt;१. ञातसुत्तवण्णना&lt;/h2&gt;&#xA;&lt;p&gt;११. दुतियस्स पठमे ञातोयेव पञ्ञातोति आह ‘‘ञातो पञ्ञातो’’ति। कस्स अननुलोमिकेति आह ‘‘सासनस्सा’’ति, सासनस्स अननुलोमिके अप्पतिरूपेति अत्थो। इदानि अननुलोमिकसद्दस्स निब्बचनं दस्सेन्तो ‘‘न अनुलोमेतीति अननुलोमिक’’न्ति आह । सासनस्साति वा सासनन्ति अत्थो। सासनं न अनुलोमेतीति अननुलोमिकन्ति एवमेत्थ सम्बन्धो दट्ठब्बो। सभागविसभागन्ति लिङ्गतो सभागविसभागम्। ‘‘वियपुग्गले’’ति आहाति लिङ्गसभागेहि अविसेसेत्वा आह। उम्मादं पापुणीति सो किर सीलं अधिट्ठाय पिहितद्वारगब्भे सयनपिट्ठे निसीदित्वा भरियं आरब्भ मेत्तं भावेन्तो मेत्तामुखेन उप्पन्नेन रागेन अन्धीकतो भरियाय सन्तिकं गन्तुकामो द्वारं असल्लक्खेत्वा भित्तिं भिन्दित्वापि निक्खमितुकामताय भित्तिं पहरन्तो सब्बरत्तिं भित्तियुद्धमकासि। सेसमेत्थ सुविञ्ञेय्यमेव।&lt;br&gt;&#xA;ञातसुत्तवण्णना निट्ठिता।&lt;/p&gt;</description>
    </item>
    <item>
      <title>०३. उरुवेलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_uruvelavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_uruvelavaggo/</guid>
      <description>&lt;p&gt;३. उरुवेलवग्गो&lt;/p&gt;&#xA;&lt;h2 id=&#34;१-पठमउरवलसततवणणन&#34;&gt;१. पठमउरुवेलसुत्तवण्णना&lt;/h2&gt;&#xA;&lt;p&gt;२१. ततियस्स पठमे महावेला विय महावेला, विपुलवालिकपुञ्जताय महन्तो वेलातटो वियाति अत्थो। तेनाह ‘‘महावालिकरासीति अत्थो’’ति। उरु, मरु, सिकता, वालुका, वण्णु, वालिकाति इमे सद्दा समानत्था, ब्यञ्जनमेव नानम्। तेनाह ‘‘उरूति वालिका वुच्चती’’ति।&lt;br&gt;&#xA;नज्जाति नदति सद्दायतीति नदी, तस्सा नज्जा, नदिया निन्नगायाति अत्थो। नेरञ्जरायाति ‘‘नेलञ्जलाया’’ति वत्तब्बे ल-कारस्स र-कारं कत्वा ‘‘नेरञ्जराया’’ति वुत्तं, कद्दमसेवालपणकादिदोसरहितसलिलायाति अत्थो। केचि ‘‘नीलं-जलायाति वत्तब्बे नेरञ्जराया’’ति वदन्ति। नाममेव वा एतं तस्सा नदियाति वेदितब्बम्। तस्सा नदिया तीरे यत्थ भगवा विहासि, तं दस्सेतुं ‘‘अजपालनिग्रोधे’’ति वुत्तम्। कस्मा पनायं अजपालनिग्रोधो नाम जातोति आह ‘‘तस्सा’’तिआदि। केचि पन ‘‘यस्मा तत्थ वेदे सज्झायितुं असमत्था महल्लकब्राह्मणा पाकारपरिक्खेपयुत्तानि निवेसनानि कत्वा सब्बे वसिंसु, तस्मास्स अजपालनिग्रोधोति नामं जात’’न्ति वदन्ति । तत्रायं वचनत्थो – न जपन्तीति अजपा, मन्तानं अनज्झायकाति अत्थो। अजपालन्ति आदियन्ति निवासं एत्थाति अजपालोति। अपरे पन वदन्ति ‘‘यस्मा मज्झन्हिकसमये अन्तोपविट्ठे अजे अत्तनो छायाय पालेति रक्खति, तस्मा ‘अजपालो’तिस्स नामं रुळ्ह’’न्ति। सब्बत्थापि नाममेतं तस्स रुक्खस्स।&lt;br&gt;&#xA;पठमाभिसम्बुद्धोति पठमं अभिसम्बुद्धो, अनुनासिकलोपेनायं निद्देसो। तेनेवाह ‘‘सम्बुद्धो हुत्वा पठममेवा’’ति। पठमन्ति च भावनपुंसकनिद्देसो, तस्मा अभिसम्बुद्धो हुत्वा पठमं अजपालनिग्रोधे विहरामीति एवमेत्थ सम्बन्धो वेदितब्बो। अयं वितक्कोति अयं ‘‘किन्नु ख्वाहं…पे॰… विहरेय्य’’न्ति एवं पवत्तवितक्को। हत्थी च वानरो च तित्तिरो च हत्थिवानरतित्तिरा।&lt;br&gt;&#xA;ये वुद्धमपचायन्तीति जातिवुद्धो, वयोवुद्धो, गुणवुद्धोति तयो वुद्धा। तेसु जातिसम्पन्नो जातिवुद्धो नाम, वये ठितो वयोवुद्धो नाम, गुणसम्पन्नो गुणवुद्धो नाम। तेसु गुणसम्पन्नो वयोवुद्धो इमस्मिं ठाने वुद्धोति अधिप्पेतो। अपचायन्तीति जेट्ठापचायिकाकम्मेन पूजेन्ति। धम्मस्स कोविदाति जेट्ठापचायनधम्मस्स कोविदा कुसला। दिट्ठेव धम्मेति इमस्मिंयेव अत्तभावे। पासंसाति पसंसारहा। सम्पराये च सुग्गतीति सम्परेतब्बे इमं लोकं हित्वा गन्तब्बे परलोकेपि तेसं सुगतियेव। अयं पनेत्थ पिण्डत्थो – खत्तिया वा होन्तु ब्राह्मणा वा वेस्सा वा सुद्दा वा गहट्ठा वा पब्बजिता वा तिरच्छानगता वा, ये केचि सत्ता जेट्ठापचितिकम्मेन सीलादिगुणसम्पन्नानं वयोवुद्धानं अपचितिं करोन्ति, ते इमस्मिञ्च अत्तभावे जेट्ठापचितिकारकाति पसंसं वण्णनं थोमनं लभन्ति, कायस्स च भेदा सग्गे निब्बत्तन्तीति।&lt;br&gt;&#xA;अञ्ञस्मिन्ति परस्मिम्। अत्ता न होतीति अञ्ञो, परो। सो पनेत्थ न यो कोचि अधिप्पेतो, अथ खो गरुट्ठानियो। तेनाह ‘‘कञ्चि गरुट्ठाने अट्ठपेत्वा’’ति। पतिस्सति गरुनो आणं सम्पटिच्छतीति पतिस्सो, न पतिस्सो अप्पतिस्सो, पतिस्सयरहितो, गरुपस्सयरहितोति अत्थो।&lt;br&gt;&#xA;सदेवकेति अवयवेन विग्गहो समुदायो समासत्थो। सदेवकग्गहणेन पञ्चकामावचरदेवग्गहणं पारिसेसञायेन इतरेसं पदन्तरेहि सङ्गहितत्ता। समारकग्गहणेन छट्ठकामावचरदेवग्गहणं पच्चासत्तिञायेन। तत्थ हि मारो जातो तन्निवासी च होति। सब्रह्मकवचनेन ब्रह्मकायिकादिब्रह्मग्गहणं पच्चासत्तिञायेनेव। सस्समणब्राह्मणिया पजायाति सासनस्स पच्चत्थिकसमणब्राह्मणग्गहणम्। निदस्सनमत्तञ्चेतं अपच्चत्थिकानं असमिताबाहितपापानञ्च समणब्राह्मणानं तेनेव वचनेन गहितत्ता। कामं ‘‘सदेवके’’तिआदिविसेसनानं वसेन सत्तविसयो लोकसद्दोति विञ्ञायति तुल्ययोगविसयत्ता तेसं, ‘‘सलोमको सपक्खको’’तिआदीसु पन अतुल्ययोगे अयं समासो लब्भतीति ब्यभिचारदस्सनतो पजागहणन्ति पजावचनेन सत्तलोकग्गहणम्।&lt;br&gt;&#xA;देवभावसामञ्ञेन मारब्रह्मेसु गहितेसुपि इतरेहि तेसं लब्भमानविसेसदस्सनत्थं विसुं गहणन्ति दस्सेन्तो ‘‘मारो नामा’’तिआदिमाह। मारो ब्रह्मानम्पि विचक्खुकम्माय पहोतीति आह ‘‘सब्बेस’’न्ति। उपरीति उपरिभागे। ब्रह्माति दससहस्सिब्रह्मानं सन्धायाह। तथा चाह ‘‘दसहि अङ्गुलीही’’तिआदि। इध दीघनिकायादयो विय बाहिरकानम्पि गन्थनिकायो लब्भतीति आह ‘‘एकनिकायादिवसेना’’ति। वत्थुविज्जादीति आदि-सद्देन विज्जाट्ठानानि सङ्गय्हन्ति। यथासकं कम्मकिलेसेहि पजातत्ता निब्बत्तत्ता पजा, सत्तनिकायो, तस्सा पजाय। सदेवमनुस्सायाति वा इमिना सम्मुतिदेवग्गहणं तदवसिट्ठमनुस्सलोकग्गहणञ्च दट्ठब्बम्।&lt;br&gt;&#xA;एवं भागसो लोकं गहेत्वा योजनं दस्सेत्वा इदानि अभागसो लोकं गहेत्वा योजनं दस्सेतुं ‘‘अपिचेत्था’’तिआदि वुत्तम्। लोकवसेन वुत्तानि ‘‘लोकीयन्ति एत्थ कम्मं कम्मफलानी’’ति कत्वा। पजावसेन ‘‘हेतुपच्चयेहि पजाता’’ति कत्वा। सीलसम्पन्नतरन्ति एत्थ परिपुण्णसम्पन्नता अधिप्पेता ‘‘सम्पन्नं सालिकेदार’’न्तिआदीसु (जा॰ १.१४.१) विय। तेनाह ‘‘अधिकतरन्ति अत्थो’’ति। परिपुण्णञ्हि अधिकतरन्ति वत्तुं अरहति। कारणन्ति युत्तिम्। अत्थन्ति अविपरीतत्थम्। वड्ढिन्ति अतिवड्ढिनिमित्तम्।&lt;br&gt;&#xA;इमिना वचनेनाति इमस्मिं सुत्ते अनन्तरं वुत्तवचनेन। न केवलं इमिनाव, सुत्तन्तरम्पि आनेत्वा पटिबाहितब्बोति दस्सेन्तो ‘‘न मे आचरियो अत्थी’’तिआदिमाह। तत्थ न मे आचरियो अत्थीति लोकुत्तरधम्मे मय्हं आचरियो नाम नत्थि। किञ्चापि लोकियधम्मानम्पि यादिसो लोकनाथस्स अधिगमो, न तादिसो अधिगमो परूपदेसो अत्थि। लोकुत्तरधम्मे पनस्स लेसोपि नत्थि। नत्थि मे पटिपुग्गलोति मय्हं सीलादीहि गुणेहि पटिनिधिभूतो पुग्गलो नाम नत्थि। सरन्ति करणे एतं पच्चत्तवचनन्ति आह ‘‘सरन्तेना’’ति, सरन्ति वा सरणहेतु चाति अत्थो।&lt;br&gt;&#xA;यतोति भुम्मत्थे तोसद्दोति आह ‘‘यस्मिं काले’’ति। रत्तियो जानन्तीति रत्तञ्ञू, अत्तनो पब्बजितदिवसतो पट्ठाय बहू रत्तियो जानन्ति, चिरपब्बजिताति वुत्तं होति। रत्तञ्ञूनं महन्तभावो रत्तञ्ञुमहन्तम्। भावप्पधानो एस निद्देसो। ‘‘रत्तञ्ञुमहत्त’’न्ति वा पाठो। एस नयो सेसेसुपि। थेरनवमज्झिमानं वसेन विपुलभावो वेपुल्लमहन्तम्। सिक्खत्तयसङ्गहितस्स सासनब्रह्मचरियस्स झानाभिञ्ञादिवसेन विपुलभावो ब्रह्मचरियमहन्तम्। विसिट्ठस्स पच्चयलाभस्स विपुलभावो लाभग्गमहन्तम्। चतुब्बिधेन महन्तेनाति चतुब्बिधेन महन्तभावेन। महापजापतिया दुस्सयुगदानकालेति भगवतो सङ्घे गारवस्स पाकटकालदस्सनमत्तम्। न हि भगवा ततो पुब्बे सङ्घे गारवरहितो विहासि।&lt;br&gt;&#xA;पठमउरुवेलसुत्तवण्णना निट्ठिता।&lt;/p&gt;</description>
    </item>
    <item>
      <title>०३. पुग्गलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_puggalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_puggalavaggo/</guid>
      <description>&lt;p&gt;३. पुग्गलवग्गो&lt;/p&gt;&#xA;&lt;h2 id=&#34;१-समदधसततवणणन&#34;&gt;१. समिद्धसुत्तवण्णना&lt;/h2&gt;&#xA;&lt;p&gt;२१. ततियस्स पठमे रुच्चतीति कायसक्खिआदीसु पुग्गलेसु अतिविय सुन्दरतरपणीततरभावेन ते चित्तस्स अभिरुचिउप्पादको कतमोति पुच्छति। सद्धिन्द्रियं धुरं अहोसि सद्धाधुरं मग्गवुट्ठानन्ति कत्वा, सेसिन्द्रियानि पन कथन्ति आह ‘‘सेसानी’’तिआदि। पटिविद्धमग्गोवाति तीहिपि थेरेहि अत्तनो अत्तनो पटिविद्धअरहत्तमग्गो एव कथितो, तस्मा न सुकरं एकंसेन ब्याकातुं ‘‘अयं…पे॰… पणीततरो चा’’ति। भुम्मन्तरेनेव कथेसि ‘‘तीसुपि पुग्गलेसु अग्गमग्गट्ठोव पणीततरो’’ति।&lt;br&gt;&#xA;समिद्धसुत्तवण्णना निट्ठिता।&lt;/p&gt;&#xA;&lt;h2 id=&#34;२-गलनसततवणणन&#34;&gt;२. गिलानसुत्तवण्णना&lt;/h2&gt;&#xA;&lt;p&gt;२२. दुतिये हितानीति भब्यानि। वुद्धिकरानीति आरोग्यादिवुद्धिकरानि। अनुच्छविकन्ति उपट्ठानकिरियाय अनुरूपम्। वातापमाररोगेनाति वातरोगेन च अपमाररोगेन च, वातनिदानेन वा अपमाररोगेन। निट्ठप्पत्तगिलानोति ‘‘इमिना रोगेन न चिरस्सेव मरिस्सती’’ति निट्ठं पत्तो गिलानो। खिपितकं नाम वमथुरोगो। कच्छूति थुल्लकच्छुआबाधो। तिणपुप्फकजरो विसमवातसम्फस्सजरोगो। येसन्ति येसं रोगानम्। पटिजग्गनेनाति पटिकारमत्तेन। फासुकन्ति ब्याधिवूपसमनेन सरीरस्स फासुभावो। ब्याधिनिदानसमुट्ठानजाननेन पण्डितो, पटिकारकिरियाय युत्तकारिताय दक्खो, उट्ठानवीरियसम्पत्तिया अनलसो।&lt;br&gt;&#xA;पदपरमो पुग्गलो कथितो सम्मत्तनियामोक्कमनस्स अयोग्गभावतो। अलभन्तोव तथागतप्पवेदितं धम्मविनयं सवनाय ओक्कमति नियामं कुसलेसु धम्मेसु सम्मत्तं पच्चेकबोधिम्। यन्ति, यतो। ओवादं लभित्वाति आभिसमाचारिकवत्तं ओवादमत्तम्। एत्तकोपि हि तस्स हितावहोति। तन्निस्सितोवाति विपञ्चितञ्ञुनिस्सितोव होति। पुनप्पुनं देसेतब्बोव सम्मत्तनियामोक्कमनस्स योग्गभावतो।&lt;br&gt;&#xA;गिलानसुत्तवण्णना निट्ठिता।&lt;/p&gt;</description>
    </item>
    <item>
      <title>०३. बालवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_bAlavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_bAlavaggavaNNanA/</guid>
      <description>&lt;p&gt;३. बालवग्गवण्णना&lt;br&gt;&#xA;२२-२४. ततियस्स पठमदुतियततियानि उत्तानत्थानेव।&lt;br&gt;&#xA;२५. चतुत्थे नेतब्बोति अञ्ञतो आहरित्वा बोधेतब्बो, ञापेतब्बोति अत्थो।&lt;br&gt;&#xA;२७. छट्ठे नो चेपि पटिच्छादेत्वा करोन्तीति पाणातिपातादीनि करोन्तो सचेपि अप्पटिच्छादेत्वा करोन्ति। पटिच्छन्नमेवाति विञ्ञूहि गरहितब्बभावतो पटिच्छादनारहत्ता पटिच्छन्नमेवाति वुच्चति। अवीचिआदयो पदेसविसेसा तत्थूपपन्ना सत्ता च निरयग्गहणेन गहिताति आह ‘‘निरयोति सहोकासका खन्धा’’ति। तिरच्छानयोनि नाम विसुं पदेसविसेसो नत्थीति आह ‘‘तिरच्छानयोनियं खन्धाव लब्भन्ती’’ति।&lt;br&gt;&#xA;३१. दसमे अत्थो फलं तदधीनवुत्तिताय वसो एतस्साति अत्थवसो, हेतूति आह ‘‘अत्थवसेति कारणानी’’ति। अरञ्ञवनपत्थानीति अरञ्ञलक्खणप्पत्तानि वनपत्थानि। वनपत्थ-सद्दो हि सण्डभूते रुक्खसमूहेपि वत्ततीति अरञ्ञग्गहणम्। वनीयति विवेककामेहि भजीयति, वनुते वा ते अत्तसम्पत्तिया वसनत्थाय याचन्तो विय होतीति वनं, पतिट्ठहन्ति एत्थ विवेककामा यथाधिप्पेतविसेसाधिगमेनाति पत्थं, वनेसु पत्थं गहनट्ठाने सेनासनं वनपत्थम्। किञ्चापीति अनुजाननसम्भावनत्थे निपातो। किं अनुजानाति? निप्परियायतो अरञ्ञभावं गामतो बहि अरञ्ञन्ति। तेनाह ‘‘निप्परियायेना’’तिआदि। किं सम्भावेति? आरञ्ञकङ्गनिप्फादकत्तम्। यञ्हि आरञ्ञकङ्गनिप्फादकं, तं विसेसतो अरञ्ञन्ति वत्तब्बन्ति। तेनाह ‘‘यं तं पञ्चधनुसतिक’’न्तिआदि। निक्खमित्वा बहि इन्दखीलाति इन्दखीलतो बहि निक्खमित्वा, ततो बहि पट्ठायाति अत्थो। बहि इन्दखीलाति वा यत्थ द्वे तीणि इन्दखीलानि, तत्थ बहिद्धा इन्दखीलतो पट्ठाय। यत्थ तं नत्थि, तदरहट्ठानतो पट्ठायाति वदन्ति। गामन्तन्ति गामसमीपम्। अनुपचारट्ठानन्ति निच्चकिच्चवसेन न उपचरितब्बट्ठानम्। तेनाह ‘‘यत्थ न कसीयति न वपीयती’’ति।&lt;br&gt;&#xA;अत्तनो च दिट्ठधम्मसुखविहारन्ति एतेन सत्था अत्तनो विवेकाभिरतिं पकासेति। तत्थ दिट्ठधम्मो नाम अयं पच्चक्खो अत्तभावो, सुखविहारो नाम चतुन्नं इरियापथविहारानं फासुता। एककस्स हि अरञ्ञे अन्तमसो उच्चारवस्सावकिच्चं उपादाय सब्बे इरियापथा फासुका होन्ति, तस्मा दिट्ठधम्मे सुखविहारं दिट्ठधम्मसुखविहारन्ति एवं वा एत्थ अत्थो दट्ठब्बो।&lt;br&gt;&#xA;पच्छिमञ्च जनतं अनुकम्पमानोति कथं अरञ्ञवासेन पच्छिमा जनता अनुकम्पिता होति? सद्धापब्बजिता हि कुलपुत्ता भगवतो अरञ्ञवासं दिस्वा ‘‘भगवापि नाम अरञ्ञसेनासनानि न मुञ्चति, यस्स नेवत्थि परिञ्ञातब्बं न पहातब्बं न भावेतब्बं न सच्छिकातब्बं, किमङ्गं पन मय’’न्ति चिन्तेत्वा तत्थ वसितब्बमेव मञ्ञिस्सन्ति, एवं खिप्पमेव दुक्खस्सन्तकरा भविस्सन्ति। एवं पच्छिमा जनता अनुकम्पिता होति। एतमत्थं दस्सेन्तो आह ‘‘पच्छिमे मम सावके अनुकम्पन्तो’’ति।&lt;br&gt;&#xA;३२. एकादसमे विज्जं भजन्तीति विज्जाभागिया, विज्जाभागे विज्जाकोट्ठासे वत्तन्तीतिपि विज्जाभागिया। पदं पच्छिन्दतीति मग्गचित्तस्स पतिट्ठं उपच्छिन्दति, मग्गचित्तं पतिट्ठापेतुं न देतीति अत्थो। उब्बट्टेत्वाति समुच्छेदवसेन समूलं उद्धरित्वा। अट्ठसु ठानेसूति बुद्धादीसु अट्ठसु ठानेसु। रागस्स खयविरागेनाति रागस्स खयसङ्खातेन विरागेन, रागस्स अनुप्पत्तिधम्मतापादनेनाति वुत्तं होति।&lt;br&gt;&#xA;बालवग्गवण्णना निट्ठिता।&lt;/p&gt;</description>
    </item>
    <item>
      <title>०३. विनयपेय्यालम्</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_vinayapeyyAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/03_vinayapeyyAlam/</guid>
      <description>&lt;p&gt;३. विनयपेय्यालम्&lt;br&gt;&#xA;२०१. अत्थवसेति वुद्धिविसेसे आनिसंसविसेसे। तेसं पन सिक्खापदपञ्ञत्तिकारणत्ता आह ‘‘द्वे कारणानि सन्धाया’’ति। अत्थोयेव वा अत्थवसो, द्वे अत्थे द्वे कारणानीति वुत्तं होति। अथ वा अत्थो फलं तदधीनवुत्तिताय वसो एतस्साति अत्थवसो, कारणन्ति एवम्पेत्थ अत्थो दट्ठब्बो। यथा ‘‘अनभिज्झा धम्मपद’’न्ति वुत्ते अनभिज्झा एको धम्मकोट्ठासोति अत्थो होति। एवमिधापि सिक्खापदन्ति सिक्खाकोट्ठासो सिक्खाय एको पदेसोति अयमेत्थ अत्थो दट्ठब्बोति आह ‘‘सिक्खापदं पञ्ञत्तन्ति सिक्खाकोट्ठासो ठपितो’’ति।&lt;br&gt;&#xA;सङ्घसुट्ठु नाम सङ्घस्स सुट्ठुभावो ‘‘सुट्ठु देवा’’ति (पारा॰ अट्ठ॰ ३९) आगतट्ठाने विय ‘‘सुट्ठु, भन्ते’’ति वचनसम्पटिच्छनभावो। तेनाह ‘‘सङ्घसुट्ठुतायाति सङ्घस्स सुट्ठुभावाया’’तिआदि। दुम्मङ्कूनं पुग्गलानं निग्गहायाति दुम्मङ्कू नाम दुस्सीलपुग्गला। ये मङ्कुतं आपादियमानापि दुक्खेन आपज्जन्ति, वीतिक्कमं करोन्ता वा कत्वा वा न लज्जन्ति, तेसं निग्गहत्थाय। ते हि सिक्खापदे असति ‘‘किं तुम्हेहि दिट्ठं, किं सुतं, किं अम्हेहि कतं, कतरस्मिं वत्थुस्मिं कतमं आपत्तिं रोपेत्वा अम्हे निग्गण्हथा’’ति सङ्घं विहेठेस्सन्ति, सिक्खापदे पन सति तेसं सङ्घो सिक्खापदं दस्सेत्वा धम्मेन विनयेन सत्थुसासनेन निग्गहेस्सति। तेन वुत्तं ‘‘दुम्मङ्कूनं पुग्गलानं निग्गहाया’’ति।&lt;br&gt;&#xA;पेसलानं भिक्खूनं फासुविहारायाति पेसलानं पियसीलानं भिक्खूनं फासुविहारत्थाय। पियसीला हि भिक्खू कत्तब्बाकत्तब्बं सावज्जानवज्जं वेलं मरियादं अजानन्ता सिक्खत्तयपारिपूरिया घटमाना किलमन्ति, उब्बाळ्हा होन्ति, कत्तब्बाकत्तब्बं पन सावज्जानवज्जं वेलं मरियादञ्च ञत्वा सिक्खत्तयपारिपूरिया घटेन्ता न किलमन्ति, न उब्बाळ्हा होन्ति। तेन तेसं सिक्खापदप्पञ्ञापना फासुविहाराय संवत्तति। यो वा दुम्मङ्कूनं पुग्गलानं निग्गहो, स्वेव एतेसं फासुविहारो। दुस्सीलपुग्गले निस्साय हि उपोसथो न तिट्ठति, पवारणा न तिट्ठति, सङ्घकम्मानि नप्पवत्तन्ति, सामग्गी न होति, भिक्खू अनेकग्गा उद्देसपरिपुच्छाकम्मट्ठानादीनि अनुयुञ्जितुं न सक्कोन्ति। दुस्सीलेसु पन निग्गहितेसु सब्बोपि अयं उपद्दवो न होति, ततो पेसला भिक्खू फासु विहरन्ति। एवं ‘‘पेसलानं भिक्खूनं फासुविहाराया’’ति एत्थ द्विधा अत्थो वेदितब्बो।&lt;br&gt;&#xA;‘‘न वो अहं, चुन्द, दिट्ठधम्मिकानंयेव आसवानं संवराय धम्मं देसेमी’’ति (दी॰ नि॰ ३.१८२) एत्थ विवादमूलभूता किलेसा आसवाति आगता।&lt;br&gt;&#xA;‘‘येन देवूपपत्यस्स, गन्धब्बो वा विहङ्गमो।&lt;br&gt;&#xA;यक्खत्तं येन गच्छेय्यं, मनुस्सत्तञ्च अब्बजे।&lt;br&gt;&#xA;ते मय्हं आसवा खीणा, विद्धस्ता विनळीकता’’ति॥ (अ॰ नि॰ ४.३६) –&lt;br&gt;&#xA;एत्थ तेभूमकं कम्मं अवसेसा च अकुसला धम्मा। इध पन परूपवादविप्पटिसारवधबन्धनादयो चेव अपायदुक्खभूता च नानप्पकारा उपद्दवा आसवाति आह – ‘‘दिट्ठधम्मे इमस्मिंयेव अत्तभावे वीतिक्कमपच्चया पटिलद्धब्बान’’न्तिआदि। यदि हि भगवा सिक्खापदं न पञ्ञापेय्य, ततो असद्धम्मप्पटिसेवनअदिन्नादानपाणातिपातादिहेतु ये उप्पज्जेय्युं परूपवादादयो दिट्ठधम्मिका नानप्पकारा अनत्था, ये च तन्निमित्तमेव निरयादीसु निब्बत्तस्स पञ्ञविधबन्धनकम्मकारणादिवसेन महादुक्खानुभवनप्पकारा अनत्था, ते सन्धाय इदं वुत्तं ‘‘दिट्ठधम्मिकानं आसवानं संवराय सम्परायिकानं आसवानं पटिघाताया’’ति। दिट्ठधम्मो वुच्चति पच्चक्खो अत्तभावो, तत्थ भवा दिट्ठधम्मिका। सम्परेतब्बतो पेच्च गन्तब्बतो सम्परायो, परलोको, तत्थ भवा सम्परायिका।&lt;br&gt;&#xA;अकुसलवेरानन्ति पाणातिपातादिपञ्चदुच्चरितानम्। तानि वेरकारणत्ता ‘‘वेरानी’’ति वुच्चन्ति, पुग्गलेसु पन उप्पज्जमानानि वेरानि। ते एव वा दुक्खधम्माति हेट्ठा वुत्ता वधबन्धनादयो। तेसं पक्खुपच्छेदनत्थायाति तेसं पापिच्छानं पक्खुपच्छेदाय गणभोजनसदिसं सिक्खापदं पञ्ञत्तम्। पण्डितमनुस्सानन्ति लोकियपरिक्खकजनानम्। ते हि सिक्खापदपञ्ञत्तिया सति सिक्खापदपञ्ञत्तिं ञत्वा वा यथापञ्ञत्तं पटिपज्जमाने भिक्खू दिस्वा वा – ‘‘यानि वत लोके महाजनस्स रज्जनदुस्सनमुय्हनट्ठानानि, तेहि इमे समणा सक्यपुत्तिया आरका विहरन्ति, दुक्करं वत करोन्ति, भारियं वत करोन्ती’’ति पसादं आपज्जन्ति विनयपिटके पोत्थकं दिस्वा मिच्छादिट्ठिकतवेदिब्राह्मणो विय। उपरूपरिपसादभावायाति भिय्यो भिय्यो पसादुप्पादनत्थम्। येपि हि सासने पसन्ना कुलपुत्ता, तेपि सिक्खापदपञ्ञत्तिं वा ञत्वा यथापञ्ञत्तं पटिपज्जमाने भिक्खू वा दिस्वा ‘‘अहो, अय्या, दुक्करकारिनो, ये यावजीवं एकभत्तं ब्रह्मचरियं विनयसंवरं अनुपालेन्ती’’ति भिय्यो भिय्यो पसीदन्ति।&lt;br&gt;&#xA;सद्धम्मस्स चिरट्ठितत्थन्ति परियत्तिसद्धम्मो, पटिपत्तिसद्धम्मो, अधिगमसद्धम्मोति तिविधस्सपि सद्धम्मस्स चिरट्ठितत्थम्। तत्थ पिटकत्तयसङ्गहितं सब्बम्पि बुद्धवचनं परियत्तिसद्धम्मो नाम। तेरस धुतगुणा, चुद्दस खन्धकवत्तानि, द्वेअसीति महावत्तानि, सीलसमाधिविपस्सनाति अयं पटिपत्तिसद्धम्मो नाम। चत्तारो अरियमग्गा चत्तारि च सामञ्ञफलानि निब्बानञ्चाति अयं अधिगमसद्धम्मो नाम। सो सब्बो यस्मा सिक्खापदपञ्ञत्तिया सति भिक्खू सिक्खापदञ्च तस्स विभङ्गञ्च तदत्थजोतनत्थं अञ्ञञ्च बुद्धवचनं परियापुणन्ति, यथापञ्ञत्तञ्च पटिपज्जमाना पटिपत्तिं पूरेत्वा पटिपत्तिया अधिगन्तब्बं लोकुत्तरधम्मं अधिगच्छन्ति, तस्मा सिक्खापदपञ्ञत्तिया चिरट्ठितिको होति।&lt;br&gt;&#xA;पञ्चविधस्सपि विनयस्साति तदङ्गविनयादिवसेन पञ्चप्पकारस्स विनयस्स। विनयट्ठकथायं (पारा॰ अट्ठ॰ ३९) पन सिक्खापदपञ्ञत्तिया सति संवरविनयो च पहानविनयो च समथविनयो च पञ्ञत्तिविनयो चाति चतुब्बिधोपि विनयो अनुग्गहितो होति उपत्थम्भितो सुपत्थम्भितो। तेन वुत्तं ‘‘विनयानुग्गहाया’’ति। तत्थ संवरविनयोति सीलसंवरो, सतिसंवरो, ञाणसंवरो, खन्तिसंवरो, वीरियसंवरोति पञ्चविधोपि संवरो यथासकं संवरितब्बानं विनेतब्बानञ्च कायदुच्चरितादीनं संवरणतो संवरो, विनयनतो विनयोति वुच्चति। पहानविनयोति तदङ्गप्पहानं, विक्खम्भनप्पहानं, समुच्छेदप्पहानं, पटिप्पस्सद्धिप्पहानं, निस्सरणप्पहानन्ति पञ्चविधम्पि पहानं यस्मा चागट्ठेन पहानं, विनयनट्ठेन विनयो, तस्मा पहानविनयोति वुच्चति। समथविनयोति सत्त अधिकरणसमथा। पञ्ञत्तिविनयोति सिक्खापदमेव। सिक्खापदपञ्ञत्तिया हि विज्जमानाय एव सिक्खापदसम्भवतो सिक्खापदसङ्खातो पञ्ञत्तिविनयोति सिक्खापदपञ्ञत्तिया अनुग्गहितो होति।&lt;br&gt;&#xA;२०२-२३०. भिक्खूनं पञ्चाति निदानपाराजिकसङ्घादिसेसानियतवित्थारुद्देसवसेन पञ्च भिक्खूनं उद्देसा। भिक्खुनीनं चत्तारोति भिक्खूनं वुत्तेसु अनियतुद्देसं ठपेत्वा अवसेसा चत्तारो।&lt;br&gt;&#xA;एहिभिक्खूपसम्पदाति ‘‘एहि भिक्खू’’ति वचनमत्तेन पञ्ञत्तउपसम्पदा। भगवा हि एहिभिक्खुभावाय उपनिस्सयसम्पन्नं पुग्गलं दिस्वा रत्तपंसुकूलन्तरतो सुवण्णवण्णं दक्खिणहत्थं नीहरित्वा ब्रह्मघोसं निच्छारेन्तो ‘‘एहि भिक्खु, चर ब्रह्मचरियं सम्मा दुक्खस्स अन्तकिरियाया’’ति वदति। तस्स सहेव भगवतो वचनेन गिहिलिङ्गं अन्तरधायति, पब्बज्जा च उपसम्पदा च रुहति, भण्डु कासाववसनो होति – एकं निवासेत्वा एकं पारुपित्वा एकं अंसे ठपेत्वा वामअंसकूटे आसत्तनीलुप्पलवण्णमत्तिकापत्तो।&lt;br&gt;&#xA;‘‘तिचीवरञ्च पत्तो च, वासि सूचि च बन्धनम्।&lt;br&gt;&#xA;परिस्सावनेन अट्ठेते, युत्तयोगस्स भिक्खुनो’’ति॥ (दी॰ नि॰ अट्ठ॰ १.२१५; म॰ नि॰ अट्ठ॰ १.२९४; २.३४९; अ॰ नि॰ अट्ठ॰ २.४.१९८; पारा॰ अट्ठ॰ ४५ पदभाजनीयवण्णना; अप॰ अट्ठ॰ १.अविदूरेनिदानकथा; बु॰ वं॰ अट्ठ॰ २७.अविदूरेनिदानकथा; जा॰ अट्ठ॰ १.अविदूरेनिदानकथा; महानि॰ अट्ठ॰ २०६) –&lt;br&gt;&#xA;एवं वुत्तेहि अट्ठहि परिक्खारेहि सरीरे पटिमुक्केहियेव वस्ससतिकत्थेरो विय इरियापथसम्पन्नो बुद्धाचरियको बुद्धुपज्झायको सम्मासम्बुद्धं वन्दमानोयेव तिट्ठति।&lt;br&gt;&#xA;सरणगमनूपसम्पदाति ‘‘बुद्धं सरणं गच्छामी’’तिआदिना नयेन तिक्खत्तुं वाचं भिन्दित्वा वुत्तेहि तीहि सरणगमनेहि अनुञ्ञातउपसम्पदा। ओवादूपसम्पदाति ओवादप्पटिग्गहणउपसम्पदा। सा च ‘‘तस्मातिह ते, कस्सप, एवं सिक्खितब्बं ‘तिब्बं मे हिरोत्तप्पं, पच्चुपट्ठितं भविस्सति थेरेसु नवेसु मज्झिमेसू’ति। एवञ्हि ते, कस्सप, सिक्खितब्बम्। तस्मातिह ते, कस्सप, एवं सिक्खितब्बं ‘यं किञ्चि धम्मं सुणिस्सामि कुसलूपसंहितं, सब्बं तं अट्ठिं कत्वा मनसि करित्वा सब्बचेतसा समन्नाहरित्वा ओहितसोतो धम्मं सुणिस्सामी’ति, एवञ्हि ते, कस्सप, सिक्खितब्बम्। तस्मातिह ते, कस्सप, एवं सिक्खितब्बं ‘सातसहगता च मे कायगतासति न विजहिस्सती’ति, एवञ्हि ते, कस्सप, सिक्खितब्ब’’न्ति (सं॰ नि॰ २.१५४) इमिना ओवादप्पटिग्गहणेन महाकस्सपत्थेरस्स अनुञ्ञातउपसम्पदा।&lt;br&gt;&#xA;पञ्हब्याकरणूपसम्पदा नाम सोपाकस्स अनुञ्ञातउपसम्पदा। भगवा किर पुब्बारामे अनुचङ्कमन्तं सोपाकसामणेरं ‘‘उद्धुमातकसञ्ञाति वा, सोपाक, रूपसञ्ञाति वा इमे धम्मा नानत्था नानाब्यञ्जना, उदाहु एकत्था ब्यञ्जनमेव नान’’न्ति दस असुभनिस्सिते पञ्हे पुच्छि। सो ब्याकासि। भगवा तस्स साधुकारं दत्वा ‘‘कतिवस्सोसि, त्वं सोपाका’’ति पुच्छि। सत्तवस्सोहं भगवाति। सोपाक, त्वं मम सब्बञ्ञुतञ्ञाणेन सद्धिं संसन्दित्वा पञ्हे ब्याकासीति आरद्धचित्तो उपसम्पदं अनुजानि। अयं पञ्हब्याकरणूपसम्पदा।&lt;br&gt;&#xA;ञत्तिचतुत्थउपसम्पदा नाम भिक्खूनं एतरहि उपसम्पदा। गरुधम्मूपसम्पदाति गरुधम्मप्पटिग्गहणेन उपसम्पदा। सा च महापजापतिया अट्ठगरुधम्मप्पटिग्गहणेन अनुञ्ञाता । उभतोसङ्घे उपसम्पदा नाम भिक्खुनिया भिक्खुनिसङ्घतो ञत्तिचतुत्थेन, भिक्खुसङ्घतो ञत्तिचतुत्थेनाति इमेहि द्वीहि कम्मेहि अनुञ्ञाता अट्ठवाचिकूपसम्पदा। दूतेन उपसम्पदा नाम अड्ढकासिया गणिकाय अनुञ्ञाता उपसम्पदा।&lt;br&gt;&#xA;ञत्तिकम्मं नव ठानानि गच्छतीति कतमानि नव ठानानि गच्छति? ओसारणं, निस्सारणं, उपोसथो, पवारणा, सम्मुति, दानं, पटिग्गहं, पच्चुक्कड्ढनं, कम्मलक्खणञ्ञेव नवमन्ति एवं वुत्तानि नव ठानानि गच्छति। तत्थ ‘‘सुणातु मे, भन्ते, सङ्घो, इत्थन्नामो इत्थन्नामस्स आयस्मतो उपसम्पदापेक्खो, अनुसिट्ठो सो मया, यदि सङ्घस्स पत्तकल्लं, इत्थन्नामो आगच्छेय्य, आगच्छाहीति वत्तब्बो’’ति (महाव॰ १२६) एवं उपसम्पदापेक्खस्स ओसारणा ओसारणा नाम।&lt;br&gt;&#xA;‘‘सुणन्तु मे, आयस्मन्ता, अयं इत्थन्नामो भिक्खु धम्मकथिको, इमस्स नेव सुत्तं आगच्छति, नो सुत्तविभङ्गो, सो अत्थं असल्लक्खेत्वा ब्यञ्जनच्छायाय अत्थं पटिबाहति। यदायस्मन्तानं पत्तकल्लं, इत्थन्नामं भिक्खुं वुट्ठापेत्वा अवसेसा इमं अधिकरणं वूपसमेय्यामा’’ति एवं उब्बाहिकविनिच्छये धम्मकथिकस्स भिक्खुनो निस्सारणा निस्सारणा नाम।&lt;br&gt;&#xA;‘‘सुणातु मे, भन्ते, सङ्घो, अज्जुपोसथो पन्नरसो। यदि सङ्घस्स पत्तकल्लं, सङ्घो उपोसथं करेय्या’’ति एवं उपोसथकम्मवसेन ठपिता ञत्ति उपोसथो नाम।&lt;br&gt;&#xA;‘‘सुणातु मे, भन्ते, सङ्घो, अज्ज पवारणा पन्नरसी। यदि सङ्घस्स पत्तकल्लं, सङ्घो पवारेय्या’’ति एवं पवारणाकम्मवसेन ठपिता ञत्ति पवारणा नाम।&lt;br&gt;&#xA;‘‘सुणातु मे, भन्ते, सङ्घो, इत्थन्नामो इत्थन्नामस्स आयस्मतो उपसम्पदापेक्खो। यदि सङ्घस्स पत्तकल्लं, अहं इत्थन्नामं अनुसासेय्य’’न्ति, ‘‘यदि सङ्घस्स पत्तकल्लं, इत्थन्नामो इत्थन्नामं अनुसासेय्या’’ति, ‘‘यदि सङ्घस्स पत्तकल्लं, अहं इत्थन्नामं अन्तरायिके धम्मे पुच्छेय्य’’न्ति, ‘‘यदि सङ्घस्स पत्तकल्लं, इत्थन्नामो इत्थन्नामं अन्तरायिके धम्मे पुच्छेय्या’’ति, ‘‘यदि सङ्घस्स पत्तकल्लं, अहं इत्थन्नामं विनयं पुच्छेय्य’’न्ति, ‘‘यदि सङ्घस्स पत्तकल्लं, इत्थन्नामो इत्थन्नामं विनयं पुच्छेय्या’’ति, ‘‘यदि सङ्घस्स पत्तकल्लं, अहं इत्थन्नामेन विनयं पुट्ठो विस्सज्जेय्य’’न्ति, ‘‘यदि सङ्घस्स पत्तकल्लं, इत्थन्नामो इत्थन्नामेन विनयं पुट्ठो विस्सज्जेय्या’’ति एवं अत्तानं वा परं वा सम्मन्नितुं ठपिता ञत्ति सम्मुति नाम।&lt;br&gt;&#xA;‘‘सुणातु मे, भन्ते, सङ्घो, इदं चीवरं इत्थन्नामस्स भिक्खुनो निस्सग्गियं सङ्घस्स निस्सट्ठम्। यदि सङ्घस्स पत्तकल्लं, सङ्घो इमं चीवरं इत्थन्नामस्स भिक्खुनो ददेय्या’’ति, ‘‘यदायस्मन्तानं पत्तकल्लं, आयस्मन्ता इमं चीवरं इत्थन्नामस्स भिक्खुनो ददेय्यु’’न्ति एवं निस्सट्ठचीवरपत्तादीनं दानं दानं नाम।&lt;br&gt;&#xA;‘‘सुणातु मे, भन्ते, सङ्घो, अयं इत्थन्नामो भिक्खु आपत्तिं सरति विवरति उत्तानिं करोति देसेति। यदि सङ्घस्स पत्तकल्लं, अहं इत्थन्नामस्स भिक्खुनो आपत्तिं पटिग्गण्हेय्य’’न्ति, ‘‘यदायस्मन्तानं पत्तकल्लं, अहं इत्थन्नामस्स भिक्खुनो आपतिं पटिग्गण्हेय्य’’न्ति, तेन वत्तब्बो ‘‘पस्ससी’’ति? आम पस्सामीति। ‘‘आयतिं संवरेय्यासी’’ति एवं आपत्तिप्पटिग्गहो पटिग्गहो नाम।&lt;br&gt;&#xA;‘‘सुणन्तु मे, आयस्मन्ता आवासिका, यदायस्मन्तानं पत्तकल्लं, इदानि उपोसथं करेय्याम, पातिमोक्खं उद्दिसेय्याम, आगमे काले पवारेय्यामा’’ति, ते चे, भिक्खवे, भिक्खू भण्डनकारका कलहकारका सङ्घे अधिकरणकारका तं कालं अनुवसेय्युं, आवासिकेन भिक्खुना ब्यत्तेन पटिबलेन आवासिका भिक्खू ञापेतब्बा ‘‘सुणन्तु मे, आयस्मन्ता आवासिका, यदायस्मन्तानं पत्तकल्लं, इदानि उपोसथं करेय्याम, पातिमोक्खं उद्दिसेय्याम, आगमे जुण्हे पवारेय्यामा’’ति एवं कता पवारणा पच्चुक्कड्ढना नाम।&lt;br&gt;&#xA;सब्बेहेव एकज्झं सन्निपतितब्बं, सन्निपतित्वा ब्यत्तेन भिक्खुना पटिबलेन सङ्घो ञापेतब्बो ‘‘सुणातु मे, भन्ते, सङ्घो, अम्हाकं भण्डनजातानं कलहजातानं विवादापन्नानं विहरतं बहु अस्सामणकं अज्झाचिण्णं भासितपरिक्कन्तम्। सचे मयं इमाहि आपत्तीहि अञ्ञमञ्ञं कारेस्साम, सियापि तं अधिकरणं कक्खळत्ताय वाळत्ताय भेदाय संवत्तेय्य। यदि सङ्घस्स पत्तकल्लं, सङ्घो इमं अधिकरणं तिणवत्थारकेन वूपसमेय्य ठपेत्वा थुल्लवज्जं, ठपेत्वा गिहिपटिसंयुत्त’’न्ति एवं तिणवत्थारकसमथे कता सब्बपठमा सब्बसङ्गाहिकञत्ति कम्मलक्खणं नाम।&lt;br&gt;&#xA;ञत्तिदुतियं कम्मं सत्त ठानानि गच्छतीति कतमानि सत्त ठानानि गच्छति? ओसारणं , निस्सारणं, सम्मुति, दानं, उद्धरणं, देसनं, कम्मलक्खणञ्ञेव सत्तमन्ति एवं वुत्तानि सत्त ठानानि गच्छति। तत्थ वड्ढस्स लिच्छविनो पत्तनिक्कुज्जनवसेन खन्धके वुत्ता निस्सारणा, तस्सेव पतउक्कुज्जनवसेन वुत्ता ओसारणा च वेदितब्बा। सीमासम्मुति तिचीवरेन अविप्पवाससम्मुति सन्थतसम्मुति भत्तुद्देसकसेनासनग्गाहापकभण्डागारिक- चीवरप्पटिग्गाहक-चीवरभाजक-यागुभाजक-फलभाजक-खज्जभाजक-अप्पमत्तकविस्सज्जक- साटियग्गाहापक-पत्तग्गाहापक-आरामिकपेसक-सामणेरपेसकसम्मुतीति एतासं सम्मुतीनं वसेन सम्मुति वेदितब्बा। कठिनचीवरदानमतकचीवरदानवसेन दानं वेदितब्बम्। कठिनुद्धारणवसेन उद्धारो वेदितब्बो। कुटिवत्थुविहारवत्थुदेसनावसेन देसना वेदितब्बा। या पन तिणवत्थारकसमथे सब्बसङ्गाहिकञत्तिञ्च एकेकस्मिं पक्खे एकेकं ञत्तिञ्चाति तिस्सोपि ञत्तियो ठपेत्वा पुन एकस्मिं पक्खे एका, एकस्मिं पक्खे एकाति द्वेपि ञत्तिदुतियकम्मवाचा वुत्ता। तासं वसेन कम्मलक्खणं वेदितब्बम्।&lt;br&gt;&#xA;ञत्तिचतुत्थकम्मं सत्त ठानानि गच्छतीति कतमानि सत्त ठानानि गच्छति? ओसारणं, निस्सारणं, सम्मुति, दानं, निग्गहं, समनुभासनं, कम्मलक्खणञ्ञेव सत्तमन्ति एवं वुत्तानि सत्त ठानानि गच्छति। तत्थ तज्जनीयकम्मादीनं सत्तन्नं कम्मानं वसेन निस्सारणा, तेसंयेव च कम्मानं पटिप्पस्सम्भनवसेन ओसारणा वेदितब्बा। भिक्खुनोवादकसम्मुतिवसेन सम्मुति वेदितब्बा। परिवासदानमानत्तदानवसेन दानं वेदितब्बम्। मूलायपटिकस्सनकम्मवसेन निग्गहो वेदितब्बो। उक्खित्तानुवत्तका, अट्ठ यावततियका, अरिट्ठो, चण्डकाळी च इमेते यावततियकाति इमासं एकादसन्नं समनुभासनानं वसेन समनुभासना वेदितब्बा। उपसम्पदकम्मअब्भानकम्मवसेन कम्मलक्खणं वेदितब्बम्।&lt;br&gt;&#xA;धम्मसम्मुखतातिआदीसु येन धम्मेन, येन विनयेन, येन सत्थुसासनेन सङ्घो कम्मं करोति, अयं धम्मसम्मुखता, विनयसम्मुखता, सत्थुसासनसम्मुखता। तत्थ धम्मोति भूतवत्थु। विनयोति चोदना चेव सारणा च। सत्थुसासनं नाम ञत्तिसम्पदा चेव अनुसावनसम्पदा च। यावतिका भिक्खू कम्मप्पत्ता, ते आगता होन्ति, छन्दारहानं छन्दो आहटो होति, सम्मुखीभूता नप्पटिक्कोसन्ति, अयं सङ्घसम्मुखता। यस्स सङ्घो कम्मं करोति, तस्स सम्मुखीभावो पुग्गलसम्मुखता। सेसमेत्थ वुत्तनयत्ता उत्तानत्थमेव।&lt;br&gt;&#xA;इति मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;दुकनिपातवण्णनाय अनुत्तानत्थदीपना समत्ता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;तिकनिपात-टीका&lt;br&gt;&#xA;१. पठमपण्णासकं&lt;/p&gt;</description>
    </item>
    <item>
      <title>०४. चक्कवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_chakkavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_chakkavaggo/</guid>
      <description>&lt;p&gt;४. चक्कवग्गो&lt;/p&gt;&#xA;&lt;h2 id=&#34;१-चककसततवणणन&#34;&gt;१. चक्कसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे चत्तारि चक्कानीति एत्थ चक्कं नाम दारुचक्कं, रतनचक्कं, धम्मचक्कं, इरियापथचक्कं, सम्पत्तिचक्कन्ति पञ्चविधम्। तत्थ ‘‘यं पनिदं, सम्म, रथकारचक्कं छहि मासेहि निट्ठितं छारत्तूनेही’’ति (अ॰ नि॰ ३.१५) इदं दारुचक्कम्। ‘‘पितरा पवत्तितं चक्कं अनुवत्तेती’’ति (सं॰ नि॰ १.२१५) इदं रतनचक्कम्। ‘‘मया पवत्तितं चक्क’’न्ति (सु॰ नि॰ ५६२; बु॰ वं॰ २७.१७; जा॰ १.१.१०४; १.५.१००, १०३) इदं धम्मचक्कम्। ‘‘चतुचक्कं नवद्वार’’न्ति (सं॰ नि॰ १.२९, १०९) इदं इरियापथचक्कम्। ‘‘चत्तारिमानि, भिक्खवे, चक्कानि येहि समन्नागतानं देवमनुस्सानं चतुचक्कं पवत्तती’’ति (अ॰ नि॰ ४.३१) इदं सम्पत्तिचक्कम्। इधापि एतदेव अधिप्पेतन्ति आह ‘‘चत्तारि सम्पत्तिचक्कानि वत्तन्ती’’ति। अनुच्छविके देसेति पुञ्ञकिरियाय सम्मापटिपत्तिया अनुरूपदेसे। सेवनं कालेन कालं उपसङ्कमनम्। भजनं भत्तिवसेन पयिरुपासनम्। अत्तनो सम्मा ठपनन्ति अत्तनो चित्तसन्तानस्स योनिसो ठपनम्। सद्धादीसु निवेसनन्ति आह ‘‘सचे’’तिआदि। इदमेव चेत्थ पमाणन्ति इदमेव पुब्बेकतपुञ्ञतासङ्खातं सम्पत्तिचक्कं एव एतेसु सम्पत्तिचक्केसु पमाणभूतं इतरेसं कारणभावतो । तेनाह ‘‘येन ही’’तिआदि। सो एव च कतपुञ्ञो पुग्गलो अत्तानं सम्मा ठपेति अकतपुञ्ञस्स तदभावतो।&lt;br&gt;&#xA;चक्कसुत्तवण्णना निट्ठिता।&lt;/p&gt;</description>
    </item>
    <item>
      <title>०४. देवदूतवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_devadUtavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_devadUtavaggo/</guid>
      <description>&lt;p&gt;४. देवदूतवग्गो&lt;/p&gt;&#xA;&lt;h2 id=&#34;१-सबरहमकसततवणणन&#34;&gt;१. सब्रह्मकसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे सब्रह्मकानीति ससेट्ठकानि। येसन्ति येसं कुलानम्। पुत्तानन्ति पुत्तेहि। पूजितसद्दयोगेन हि इदं करणत्थे सामिवचनम्। तेनाति आहारादिना। पटिजग्गिता गोपिताति यथाकालं तस्स तस्स दातब्बस्स दानेन वेय्यावच्चस्स च करणेन पटिजग्गिता चेव उप्पन्नानत्थप्पहरणेन गोपिता च होन्ति। तेसन्ति मातापितूनम्। ब्रह्मादिभावसाधनत्थन्ति तेसं गुणानं अत्थिताय लोके ब्रह्मा नाम वुच्चति, आचरियो नाम वुच्चति, आहुनेय्यो नाम वुच्चति, ते मातापितूनं पुत्तकं पटिलभन्तीति दस्सनवसेन नेसं ब्रह्मादिभावसाधनत्थं ‘‘बहुकारा’’ति, वत्वा तं तेसं बहुकारतं नानाकारतो दस्सेतुं ‘‘आपादका’’तिआदि वुत्तम्। मातापितरो हि पुत्तानं जीवितस्स आपादका, सरीरस्स पोसका, आचारसमाचारानं सिक्खापका सकलस्सपि इमस्स लोकस्स दस्सेतारो। तेनाह ‘‘पुत्तानं ही’’तिआदि। इट्ठारम्मणं ताव ते दस्सेन्तु, अनिट्ठारम्मणं कथन्ति? तम्पि दस्सेतब्बमेव वज्जनीयभावजानापनत्थम्।&lt;br&gt;&#xA;अविजहिता होन्तीति तासं भावनाय ब्रह्मानं ब्रह्मलोके उप्पन्नत्ता अविजहिता होन्ति भावना। लोभनीयवयस्मिं पठमयोब्बने अतिविय मुदुभावप्पत्तदस्सनत्थं सतविहतग्गहणम्। पाटियेक्कन्ति विसुम्। इमिना कारणेनाति इमिना यथावुत्तेन पुत्तेसु पवत्तितेहि अतिक्कमेन मेत्तादिसमुप्पत्तिसङ्खातेन कारणेन।&lt;br&gt;&#xA;थरुसिप्पन्ति असिसत्तिकुन्तकलापादिआयुधसिप्पम्। मुद्दागणनाति अङ्गुलिसंकोचनादिना हत्थमुद्दाय गणना। आदिसद्देन पाणादीनं सङ्गहो। पच्छाचरिया नाम मातापितूनं सन्तिके उग्गहितगहट्ठवत्तस्सेव पुग्गलस्स यथासकं हत्थाचरियादीनं सिप्पग्गाहापनन्ति कत्वा सब्बपठमं आचरिया नामाति योजेतब्बम्। आनीय हुतं आहुतम्। पकारेहि हुतं पाहुतम्। अभिसङ्खतन्ति तस्सेव वेवचनम्।&lt;br&gt;&#xA;नमो करेय्याति सायं पातं उपट्ठानं गन्त्वा ‘‘इदं मय्हं उत्तमपुञ्ञक्खेत्त’’न्ति नमक्कारं करेय्य। ताय नं पारिचरियायाति एत्थ नन्ति निपातमत्तं, यथावुत्तपरिचरणेनाति अत्थो । अथ वा पारिचरियायाति भरणकिच्चकरणकुलवंसप्पतिट्ठानापनादिना पञ्चविधउपट्ठानेन। वुत्तञ्हेतं –&lt;br&gt;&#xA;‘‘पञ्चहि खो, गहपतिपुत्त, ठानेहि पुत्तेन पुरत्थिमा दिसा मातापितरो पच्चुपट्ठातब्बा – ‘भतो नेसं भरिस्सामि, किच्चं नेसं करिस्सामि, कुलवंसं ठपेस्सामि, दायज्जं पटिपज्जामि, अथ वा पन पेतानं कालकतानं दक्खिणं अनुप्पदस्सामी’ति। इमेहि खो, गहपतिपुत्त, पञ्चहि ठानेहि पुत्तेन पुरत्थिमा दिसा मातापितरो पच्चुपट्ठिता पञ्चहि ठानेहि पुत्तं अनुकम्पन्ति, पापा निवारेन्ति, कल्याणे निवेसेन्ति, सिप्पं सिक्खापेन्ति, पतिरूपेन दारेन संयोजेन्ति, समये दायज्जं निय्यादेन्ती’’ति (दी॰ नि॰ ३.२६७)।&lt;br&gt;&#xA;अपिच यो मातापितरो तीसु वत्थूसु अभिप्पसन्ने कत्वा सीलेसु वा पतिट्ठापेत्वा पब्बज्जाय वा नियोजेत्वा उपट्ठहति, अयं मातापितूपट्ठाकानं अग्गोति वेदितब्बो। सा पनायं पारिचरिया पुत्तस्स उभयलोकहितसुखावहाति तं दस्सेतुं ‘‘इधेव नं पसंसन्ति, पेच्च सग्गे पमोदती’’ति वुत्तम्। पसंसन्तीति ‘‘अयं पुग्गलो मत्तेय्यो पेत्तेय्यो सग्गसंवत्तनियं पटिपदं पूरेती’’ति इधेव नं पसंसन्ति। आमोदति आदितो पट्ठाय मोदप्पत्तिया। पमोदति नानप्पकारमोदसम्पवत्तिया।&lt;br&gt;&#xA;सब्रह्मकसुत्तवण्णना निट्ठिता।&lt;/p&gt;</description>
    </item>
    <item>
      <title>०४. समचित्तवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_samachittavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/04_samachittavaggavaNNanA/</guid>
      <description>&lt;p&gt;४. समचित्तवग्गवण्णना&lt;br&gt;&#xA;३३. चतुत्थस्स पठमे भवन्ति एत्थ पतिट्ठहन्तीति भूमि, असप्पुरिसानं भूमि असप्पुरिसभूमि। सप्पुरिसभूमियम्पि एसेव नयो। कतं न जानातीति अकतञ्ञू, असमत्थसमासोयं गमकत्ता ‘‘असूरियपस्सा’’तिआदीसु विय। तेनाह ‘‘कतं न जानाती’’ति। अकतवेदीति एत्थापि एसेव नयो। पाकटं कत्वा न जानातीति ‘‘इदञ्चिदञ्च मय्हं इमिना कत’’न्ति सङ्घमज्झगणमज्झादीसु पाकटं कत्वा न जानाति, न पकासेतीति वुत्तं होति। उपञ्ञातन्ति थोमनावसेन उपगन्त्वा ञातम्। तेनाह ‘‘वण्णित’’न्तिआदि।&lt;br&gt;&#xA;३४. दुतिये वस्ससतपरिमाणमायु अस्साति वस्ससतायुको, वस्ससतायुकतञ्च वस्ससतायुककाले जातस्सेव होति, नाञ्ञस्साति आह ‘‘वस्ससतायुककाले जातो’’ति। वस्ससतं जीवति सीलेनाति वस्ससतजीवी। वस्ससतन्ति च अच्चन्तसंयोगे उपयोगवचनम्। तेनाह ‘‘सकलं वस्ससतं जीवन्तो’’ति। मातापितूनं माताव बहूपकारतराति तस्सायेव पधानभावेन पटिकातब्बत्ता दक्खिणं अंसकूटं वदन्ति। हदयलोहितं पायेत्वाति खीरं सन्धाय वदति। लोहितञ्हि खीरभावेन परिणामं गच्छति। त्यास्साति ते अस्स। सेसमेत्थ उत्तानमेव।&lt;br&gt;&#xA;३५. ततिये तेनुपसङ्कमीति एत्थ येनाधिप्पायेन सो ब्राह्मणो भगवन्तं उपसङ्कमि, तं पाकटं कत्वा दस्सेतुं ‘‘सो हि ब्राह्मणो’’तिआदिमाह। विरज्झनपञ्हन्ति यं पञ्हं पुट्ठो विरज्झित्वा कथेसि, अविपरीतं कत्वा सम्पादेतुं न सक्कोति, तादिसं पञ्हन्ति अत्थो। उभतोकोटिकं पञ्हन्ति उभोहि कोटीहि युत्तं पञ्हम्। ‘‘किंवादी भवं गोतमो’’ति हि पुट्ठो ‘‘किरियवादिम्ही’’ति वा वदेय्य ‘‘अकिरियवादिम्ही’’ति वा, तस्मा इमस्स पञ्हस्स विस्सज्जने ‘‘किरियवादिम्ही’’ति एका कोटि, ‘‘अकिरियवादिम्ही’’ति दुतियाति कोटिद्वययुत्तो अयं पञ्हो। उग्गिलितुन्ति द्वे कोटियो मोचेत्वा कथेतुं असक्कोन्तो बहि नीहरितुं अत्थतो अपनेतुं न सक्खिस्सति। द्वे कोटियो मोचेन्तो हि तं बहि नीहरति नाम। निग्गिलितुन्ति पुच्छाय दोसं दत्वा हारेतुं असक्कोन्तो पवेसेतुं न सक्खिस्सति। तत्थ दोसं दत्वा हारेन्तो हि गिलित्वा विय अदस्सनं गमेन्तो पवेसेति नाम। किंलद्धिकोति किंद्दिट्ठिको। वदन्ति एतेनाति वादो, दिट्ठि। को वादो एतस्साति किंवादी। किमक्खायीति किमभिधायी, कीदिसी धम्मकथा। तेनाह ‘‘किं नाम…पे॰… पुच्छती’’ति। सेसमेत्थ उत्तानमेव।&lt;br&gt;&#xA;३६. चतुत्थे दक्खिणं अरहन्तीति दक्खिणेय्या। आहुनं वुच्चति दानं, तं अरहन्तीति आहुनेय्या।&lt;br&gt;&#xA;३७. पञ्चमे कथमयं मिगारमाता नाम जाताति आह ‘‘सा ही’’तिआदि। सब्बजेट्ठकस्स पुत्तस्साति अत्तनो पुत्तेसु सब्बपठमं जातस्स पुत्तस्स। अय्यकसेट्ठिनोव समाननामकत्ताति मिगारसेट्ठिना एव सदिसनामकत्ता। तस्सा किर सब्बजेट्ठस्स पुत्तस्स नामग्गहणदिवसे अय्यकस्स मिगारसेट्ठिस्सेव नामं अकंसु। अनिबद्धवासो हुत्वाति एकस्मिंयेव विहारे निबद्धवासो अहुत्वा। धुवपरिभोगानीति नियतपरिभोगानि। ननु भगवा कदाचि चारिकम्पि पक्कमति, कथं तानि सेनासनानि धुवपरिभोगेन परिभुञ्जीति आह ‘‘उतुवस्सं चारिकं चरित्वापी’’तिआदि। तत्थ उतुवस्सन्ति हेमन्तगिम्हे सन्धाय वदति। मग्गं ठपेत्वाति थेरस्स आगमनमग्गं ठपेत्वा। उण्हवलाहकाति उण्हउतुनो पच्चयभूतमेघमालासमुट्ठापका देवपुत्ता। तेसं किर तथाचित्तुप्पादसमकालमेव यथिच्छितं ठानं उण्हं फरमाना, वलाहकमाला नातिबहला इतो चितो नभं छादेन्ती विधावति। एस नयो सीतवलाहकवस्सवलाहकासु। अब्भवलाहका पन देवता सीतुण्हवस्सेहि विना केवलं अब्भपटलस्सेव समुट्ठापका वेदितब्बा। केवलं वा वातस्सेव, तेनेव देवता वातवलाहका।&lt;br&gt;&#xA;एत्थ च यं वस्साने च सिसिरे च अब्भं उप्पज्जति, तं उतुसमुट्ठानं पाकतिकमेव। यं पन अब्भम्हियेव अतिअब्भं सत्ताहम्पि चन्दसूरिये छादेत्वा एकन्धकारं करोति, यञ्च चित्तवेसाखमासेसु अब्भं, तं देवतानुभावेन उप्पन्नं अब्भन्ति वेदितब्बम्। यो च तस्मिं तस्मिं उतुम्हि उत्तरदक्खिणादिपकतिवातो होति, अयं उतुसमुट्ठानो। वातेपि वनरुक्खक्खन्धादिप्पदालनो अतिवातो नाम अत्थि। अयञ्चेव, यो च अञ्ञोपि अकालवातो, अयञ्च देवतानुभावेन निब्बत्तो। यं गिम्हाने उण्हं, तं उतुसमुट्ठानिकं पाकतिमेव। यं पन उण्हेपि अतिउण्हं सीतकाले च उप्पन्नं उण्हं, तं देवतानुभावेन निब्बत्तम्। यं वस्साने च हेमन्ते च सीतं होति, तं उतुसमुट्ठानमेव। यं पन सीतेपि अतिसीतं, गिम्हे च उप्पन्नं सीतं, तं देवतानुभावेन निब्बत्तम्। यं वस्सिके चत्तारो मासे वस्सं, तं उतुसमुट्ठानमेव, यं पन वस्सेयेव अतिवस्सं, यञ्च चित्तवेसाखमासेसु वस्सं, तं देवतानुभावेन निब्बत्तम्।&lt;br&gt;&#xA;तत्रिदं वत्थु – एको किर वस्सवलाहकदेवपुत्तो तगरकूटवासिखीणासवत्थेरस्स सन्तिकं गन्त्वा वन्दित्वा अट्ठासि। थेरो – ‘‘कोसि त्व’’न्ति पुच्छि। अहं, भन्ते, वस्सवलाहको देवपुत्तोति । तुम्हाकं किर चित्तेन देवो वस्सतीति? आम, भन्तेति। पस्सितुकामा मयन्ति। तेमिस्सथ, भन्तेति। मेघसीसं वा गज्जितं वा न पञ्ञायति, कथं तेमिस्सामाति? भन्ते, अम्हाकं चित्तेन देवो वस्सति, तुम्हे पण्णसालं पविसथाति। साधु देवपुत्ताति पादे धोवित्वा पण्णसालं पाविसि। देवपुत्तो तस्मिं पविसन्तेयेव एकं गीतं गायित्वा हत्थं उक्खिपि, समन्ता तियोजनट्ठानं एकमेघं अहोसि। थेरो अड्ढतिन्तो पण्णसालं पविट्ठोति।&lt;br&gt;&#xA;कामं हेट्ठा वुत्तापि देवता चातुमहाराजिकाव, ता पन तेन तेन विसेसेन वत्वा इदानि तदञ्ञे पठमभूमिके कामावचरदेवे सामञ्ञतो गण्हन्तो ‘‘चातुमहाराजिका’’ति आह। धतरट्ठविरूळ्हकविरूपक्खकुवेरसङ्खाता चत्तारो महाराजानो एतेसन्ति चातुमहाराजिका, ते सिनेरुस्स पब्बतस्स वेमज्झे होन्ति। तेसु पब्बतट्ठकापि अत्थि आकासट्ठकापि। तेसं परम्परा चक्कवाळपब्बतं पत्ता। खिड्डापदोसिका मनोपदोसिका चन्दिमा देवपुत्तो सूरियो देवपुत्तोति एते सब्बेपि चातुमहाराजिकदेवलोकट्ठा एव।&lt;br&gt;&#xA;तावतिंसाति तावतिंसानं देवानं नामं, तेपि अत्थि पब्बतट्ठका, अत्थि आकासट्ठका, तेसं परम्परा चक्कवाळपब्बतं पत्ता। तथा यामादीनम्। एकदेवलोकेपि हि देवानं परम्परा चक्कवाळपब्बतं अप्पत्ता नाम नत्थि। तत्थ मघेन माणवेन सद्धिं मचलगामे कालं कत्वा तेत्तिंस सहपुञ्ञकारिनो एत्थ निब्बत्ताति तं सहचारितं ठानं तेत्तिंसं, तदेव तावतिंसं, तं निवासो एतेसन्ति तावतिंसाति वदन्ति। यस्मा पन सेसचक्कवाळेसुपि छकामावचरदेवलोका अत्थि। वुत्तम्पि चेतं ‘‘सहस्सं चातुमहाराजिकानं सहस्सं तावतिंसान’’न्ति (अ॰ नि॰ ३.८१)। तस्मा नामपण्णत्तियेवेसा तस्स देवलोकस्साति वेदितब्बा। दुक्खतो याता अपयाताति यामा। अत्तनो सिरिसम्पत्तिया तुसं इता गताति तुसिता। निम्माने रति एतेसन्ति निम्मानरतिनो। वसवत्ती देवताति परनिम्मितवसवत्तिनो देवा। परनिम्मितेसु भोगेसु वसं वत्तेन्तीति परनिम्मितवसवत्तिनो।&lt;br&gt;&#xA;ब्रूहितो परिवुद्धो तेहि तेहि झानादीहि विसिट्ठेहि गुणेहीति ब्रह्मा। वण्णवन्तताय चेव दीघायुकताय च ब्रह्मपारिसज्जादीहि महन्तो ब्रह्माति महाब्रह्मा। तस्स परिसायं भवा परिचारिकाति ब्रह्मपारिसज्जा। तस्सेव पुरोहितट्ठाने ठिताति ब्रह्मपुरोहिता। आभस्सरेहि परित्ता आभा एतेसन्ति परित्ताभा। अप्पमाणा आभा एतेसन्ति अप्पमाणाभा। दीपिकाय अच्चि विय एतेसं सरीरतो आभा छिज्जित्वा छिज्जित्वा पतन्ती विय सरति विस्सरतीति आभस्सरा, यथावुत्तप्पभाय आभासनसीला वा आभस्सरा। सुभाति सोभना पभा। सुभाति हि एकग्घना निच्चला सरीराभा वुच्चति , सा परित्ता सुभा एतेसन्ति परित्तसुभा। अप्पमाणा सुभा एतेसन्ति अप्पमाणसुभा। सुभेन ओकिण्णा विकिण्णा, सुभेन सरीरप्पभावण्णेन एकग्घना सुवण्णमञ्जूसाय ठपितसम्पज्जलितकञ्चनपिण्डसस्सिरिकाति सुभकिण्णा। तत्थ सोभनाय पभाय किण्णा सुभाकिण्णाति वत्तब्बे भा-सद्दस्स रस्सत्तं अन्तिम ण-कारस्स ह-कारञ्च कत्वा ‘‘सुभकिण्हा’’ति वुत्तम्। विपुलफला वेहप्फला। विपुलफलाति च विपुलसन्तसुखवण्णादिफला। अप्पकेन कालेन अत्तनो ठानं न विजहन्तीति अविहा। केनचि न तपनीयाति अतप्पा। अकिच्छेन सुखेन पस्सितब्बा मनुञ्ञरूपतायाति सुदस्सा। सुपरिसुद्धदस्सनताय सम्मा पस्सन्ति सीलेनाति सुदस्सी। उक्कट्ठसम्पत्तीहि योगतो नत्थि एतेसं कनिट्ठा सम्पत्तीति अकनिट्ठा।&lt;br&gt;&#xA;कायसक्खीहीति नामकायेन देसनाय सम्पटिच्छनवसेन सक्खिभूतेहि। हलाहलन्ति कोलाहलम्। महग्गतचित्तेनाति चतुत्थज्झानपादकेन अभिञ्ञाचित्तेन।&lt;br&gt;&#xA;ननु च ‘‘अज्झत्तन्ति कामभवो, बहिद्धाति रूपारूपभवो’’ति च अयुत्तमेतं? यस्मिञ्हि भवे सत्ता बहुतरं कालं वसन्ति, सो नेसं अज्झत्तम्। यस्मिञ्च अप्पतरं कालं वसन्ति, सो नेसं बहिद्धाति वत्तुं युत्तम्। रूपारूपभवे च सत्ता चिरतरं वसन्ति, अप्पतरं कामभवे, तस्मा ‘‘अज्झत्तन्ति कामभवो, बहिद्धाति रूपारूपभवो’’ति कस्मा वुत्तन्ति आह ‘‘किञ्चापी’’तिआदि। चतुत्थमेव कोट्ठासन्ति विवट्टट्ठायिसङ्खातं चतुत्थं असङ्ख्येय्यकप्पम्। इतरेसूति संवट्टसंवट्टट्ठायिविवट्टसङ्खातेसु तीसु असङ्ख्येय्यकप्पेसु। आलयोति सङ्गो। पत्थनाति ‘‘कथं नाम तत्रूपपन्ना भविस्सामा’’ति अभिपत्थना। अभिलासोति तत्रूपपज्जितुकामता। तस्मातिआदिना यथावुत्तमत्थं निगमेति।&lt;br&gt;&#xA;एत्थायं अधिप्पायो – कस्सचिपि किलेसस्स अविक्खम्भितत्ता केनचिपि पकारेन विक्खम्भनमत्तेनपि अविमुत्तो कामभवो अज्झत्तग्गहणस्स अत्तानं अधिकिच्च उद्दिस्स पवत्तग्गाहस्स विसेसपच्चयोति अज्झत्तं नाम। तत्थ बन्धनं अज्झत्तसंयोजनं, तेन संयुत्तो अज्झत्तसंयोजनो। तब्बिपरियायतो बहिद्धासंयोजनोति।&lt;br&gt;&#xA;छन्दरागवसेनेव अज्झत्तसंयोजनं बहिद्धासंयोजनञ्च पुग्गलं दस्सेत्वा इदानि ओरम्भागियउद्धम्भागियसंयोजनवसेनपि दस्सेतुं ‘‘ओरम्भागियानि वा’’तिआदिमाह। ओरं वुच्चति कामधातु, पटिसन्धिया पच्चयभावेन तं ओरं भजन्तीति ओरम्भागियानि। तत्थ च कम्मुना विपाकं सत्तेन च दुक्खं संयोजेन्तीति संयोजनानि, सक्कायदिट्ठिविचिकिच्छासीलब्बतपरामासकामरागपटिघा। उद्धं वुच्चति रूपारूपधातु, वुत्तनयेनेतं उद्धं भजन्तीति उद्धम्भागियानि, संयोजनानि। रूपरागारूपरागमानुद्धच्चाविज्जा। अथ वा ओरम्भागो वुच्चति कामधातु रूपारूपभवतो हेट्ठाभूतत्ता, तत्रूपपत्तिया पच्चयभावतो ओरम्भागस्स हितानीति ओरम्भागियानि यथा ‘‘वच्छायोगो दुहको’’ति। उद्धम्भागो नाम महग्गतभावो, तस्स हितानि उद्धम्भागियानि। पादेसु बद्धपासाणो विय पञ्चोरम्भागियसंयोजनानि हेट्ठा आकड्ढमानाकारानि होन्ति। हत्थेहि गहितरुक्खसाखा विय पञ्चुद्धम्भागियसंयोजनानि उपरि आकड्ढमानाकारानि। येसञ्हि सक्कायदिट्ठिआदीनि अप्पहीनानि, ते भवग्गेपि निब्बत्ते एतानि आकड्ढित्वा कामभवेयेव पातेन्ति, तस्मा एतानि पञ्च गच्छन्तं वारेन्ति, गतं पुन आनेन्ति। रूपरागादीनि पञ्च गच्छन्तं न वारेन्ति, आगन्तुं पन न देन्ति।&lt;br&gt;&#xA;असमुच्छिन्नेसु ओरम्भागियसंयोजनेसु लद्धपच्चयेसु उद्धम्भागियानि संयोजनानि अगणनूपगानि होन्तीति लब्भमानानम्पि पुथुज्जनानं वसेन अविभजित्वा अरियानं योगवसेन विभजितुकामो ‘‘उभयम्पि चेत’’न्तिआदिमाह। तत्थ वट्टनिस्सितमहाजनस्साति पुथुज्जने सन्धाय वदति। द्वेधा परिच्छिन्नोति कामसुगतिरूपारूपभववसेन द्वीहि पकारेहि परिच्छिन्नो।&lt;br&gt;&#xA;वच्छकसालोपमं उत्तानत्थमेव। ओपम्मसंसन्दने पन कस्सचि किलेसस्स अविक्खम्भितत्ता, कथञ्चिपि अविमुत्तो कामभवो अज्झत्तग्गहणस्स विसेसपच्चयत्ता, इमेसं सत्तानं अब्भन्तरट्ठेन अन्तो नाम। रूपारूपभवो तब्बिपरियायतो बहि नाम। तथा हि यस्स ओरम्भागियानि संयोजनानि अप्पहीनानि, सो अज्झत्तसंयोजनो वुत्तो। यस्स तानि पहीनानि, सो बहिद्धासंयोजनो। तस्मा अन्तो असमुच्छिन्नबन्धनताय बहि च पवत्तमानभवङ्गसन्तानताय अन्तोबद्धो बहिसयितो नाम। निरन्तरप्पवत्तभवङ्गसन्तानवसेन हि सयितवोहारो। कामं नेसं बहिबन्धनम्पि असमुच्छिन्नं, अन्तोबन्धनस्स पन मूलताय एवं वुत्तम्। तेनाह ‘‘संयोजनं पन तेसं कामावचरूपनिबद्धमेवा’’ति। इमिना नयेन सेसत्तयेपि अत्थो वेदितब्बो।&lt;br&gt;&#xA;एत्तावता च किराति किर-सद्दो अरुचिसंसूचनत्थो। तेनेत्थ आचरियवादस्स अत्तनो अरुच्चनभावं दीपेति। ‘‘सीलवा’’ति अनामट्ठविसेससामञ्ञतो सीलसङ्खेपेन गहितं, तञ्च चतुब्बिधन्ति आचरियत्थेरो ‘‘चतुपारिसुद्धिसीलं उद्दिसित्वा’’ति आह। तत्थाति चतुपारिसुद्धिसीलेसु। जेट्ठकसीलन्ति पधानसीलम्। उभयत्थाति उद्देसनिद्देसेसु, निद्देसे विय उद्देसेपि पातिमोक्खसंवरोव थेरेन वुत्तो ‘‘सीलवा’’ति वुत्तत्ताति अधिप्पायो। सीलग्गहणञ्हि पाळियं पातिमोक्खसंवरवसेनेव आगतम्। तेनाह ‘‘पातिमोक्खसंवरोयेवा’’तिआदि। तत्थ अवधारणेन इतरेसं तिण्णं एकदेसेन पातिमोक्खन्तोगधभावं दीपेति। तथा हि अनोलोकियोलोकने आजीवहेतु च सिक्खापदवीतिक्कमे गिलानपच्चयस्स अपच्चवेक्खितपरिभोगे च आपत्ति विहिताति। तीणीति इन्द्रियसंवरसीलादीनि। सीलन्ति वुत्तट्ठानं नाम अत्थीति सीलपरियायेन तेसं कत्थचि सुत्ते गहितट्ठानं नाम किं अत्थि यथा ‘‘पातिमोक्खसंवरो’’ति? आचरियस्स सम्मुखताय अप्पटिक्खिपन्तो उपचारेन पुच्छन्तो विय वदति। तेनाह ‘‘अननुजानन्तो’’ति। छद्वाररक्खामत्तकमेवाति तस्स सल्लहुकभावमाह चित्ताधिट्ठानभावमत्तेन पटिपाकतिकभावापत्तितो। इतरद्वयेपि एसेव नयो। पच्चयुप्पत्तिमत्तकन्ति फलेन हेतुं दस्सेति। उप्पादनहेतुका हि पच्चयानं उप्पत्ति। इदमत्थन्ति इदं पयोजनं इमस्स पच्चयस्स परिभुञ्जनेति अधिप्पायो। निप्परियायेनाति इमिना इन्द्रियसंवरादीनि तीणि पधानस्स सीलस्स परिपालनवसेन पवत्तिया परियायसीलानि नामाति दस्सेति। इदानि पातिमोक्खसंवरस्सेव पधानभावं ब्यतिरेकतो अन्वयतो च उपमाय विभावेतुं ‘‘यस्सा’’तिआदिमाह। तत्थ सो पातिमोक्खसंवरो। सेसानि इन्द्रियसंवरादीनि।&lt;br&gt;&#xA;पातिमोक्खसंवरसंवुतोति यो हि नं पाति रक्खति, तं मोक्खेति मोचेति आपायिकादीहि दुक्खेहीति पातिमोक्खन्ति लद्धनामेन सिक्खापदसीलेन पिहितकायवचीद्वारो। सो पन यस्मा एवंभूतो तेन समन्नागतो नाम होति, तस्मा वुत्तं ‘‘पातीमोक्खसंवरेन समन्नागतो’’ति।&lt;br&gt;&#xA;अपरो नयो – किलेसानं बलवभावतो, पापकिरियाय च सुकरभावतो, पुञ्ञकिरियाय च दुक्करभावतो बहुक्खत्तुं अपायेसु पतनसीलोति पाती, पुथुज्जनो। अनिच्चताय वा भवादीसु कम्मवेगक्खित्तो घटियन्तं विय अनवट्ठानेन परिब्भमनतो गमनतो गमनसीलोति पाती, मरणवसेन तम्हि तम्हि सत्तनिकाये अत्तभावस्स पातनसीलो वा पाती, सत्तसन्तानो, चित्तमेव वा। तं पातिं संसारदुक्खतो मोक्खेतीति पातिमोक्खम्। चित्तस्स हि विमोक्खेन सत्तो विमुत्तोति वुच्चति। वुत्तञ्हि ‘‘चित्तवोदाना विसुज्झन्ती’’ति, ‘‘अनुपादाय आसवेहि चित्तं विमुत्त’’न्ति (महाव॰ २८) च।&lt;br&gt;&#xA;अथ वा अविज्जादिना हेतुना संसारे पतति गच्छति पवत्ततीति पाति, ‘‘अविज्जानीवरणानं सत्तानं तण्हासंयोजनानं सन्धावतं संसरत’’न्ति (सं॰ नि॰ २.१२४) हि वुत्तं, तस्स पातिनो सत्तस्स तण्हादिसंकिलेसत्तयतो मोक्खो एतेनाति पातिमोक्खो। ‘‘कण्ठेकाळो’’तिआदीनं वियस्स समाससिद्धि वेदितब्बा।&lt;br&gt;&#xA;अथ वा पातेति विनिपातेति दुक्खेति पाति, चित्तम्। वुत्तञ्हि –&lt;br&gt;&#xA;‘‘चित्तेन नीयते लोको, चित्तेन परिकस्सती’’ति। (सं॰ नि॰ १.६२)।&lt;br&gt;&#xA;तस्स पातिनो मोक्खो एतेनाति पातिमोक्खो। पतति वा एतेन अपायदुक्खे संसारदुक्खे चाति पाति, तण्हादिसंकिलेसो। वुत्तञ्हि –&lt;br&gt;&#xA;‘‘तण्हा जनेहि पुरिसं, (सं॰ नि॰ १.५६-५७) तण्हादुतियो पुरिसो’’ति (इतिवु॰ १५, १०५; अ॰ नि॰ ४.९) च आदि।&lt;br&gt;&#xA;ततो पातितो मोक्खोति पातिमोक्खो।&lt;br&gt;&#xA;अथ वा पतति एत्थाति पाति, छ अज्झत्तिकबाहिरानि आयतनानि। वुत्तञ्हि –&lt;br&gt;&#xA;‘‘छसु लोको समुप्पन्नो, छसु कुब्बति सन्थव’’न्ति (सं॰ नि॰ १.७०; सु॰ नि॰ १७१)।&lt;br&gt;&#xA;ततो छअज्झत्तिकबाहिरायतनसङ्खाततो पातितो मोक्खोति पातिमोक्खो।&lt;br&gt;&#xA;अथ वा पातो विनिपातो अस्स अत्थीति पाती, संसारो। ततो मोक्खोति पातिमोक्खो।&lt;br&gt;&#xA;अथ वा सब्बलोकाधिपतिभावतो धम्मिस्सरो भगवा ‘‘पती’’ति वुच्चति, मुच्चति एतेनाति मोक्खो, पतिनो मोक्खो पतिमोक्खो तेन पञ्ञत्तत्ताति, पतिमोक्खो एव पातिमोक्खो। सब्बगुणानं वा मूलभावतो उत्तमट्ठेन पति च सो यथावुत्तट्ठेन मोक्खो चाति पतिमोक्खो, पतिमोक्खो एव पातिमोक्खो। तथा हि वुत्तं ‘‘पातिमोक्खन्ति आदिमेतं मुखमेतं पमुखमेत’’न्ति (महाव॰ १३५) वित्थारो।&lt;br&gt;&#xA;अथ वा प-इति पकारे, अतीति अच्चन्तत्थे निपातो, तस्मा पकारेहि अच्चन्तं मोक्खेतीति पातिमोक्खो। इदञ्हि सीलं सयं तदङ्गवसेन, समाधिसहितं पञ्ञासहितञ्च विक्खम्भनवसेन, समुच्छेदवसेन च अच्चन्तं मोक्खेति मोचेतीति पातिमोक्खो। पति पति मोक्खोति वा पतिमोक्खो, तम्हा तम्हा वीतिक्कमदोसतो पच्चेकं मोक्खोति अत्थो। पतिमोक्खो एव पातिमोक्खो। मोक्खो वा निब्बानं, तस्स मोक्खस्स पतिबिम्बभूतोति पतिमोक्खो। सीलसंवरो हि सूरियस्स अरुणुग्गमनं विय निब्बानस्स उदयभूतो तप्पटिभागो विय यथारहं किलेसनिब्बापनतो पतिमोक्खं, पतिमोक्खंयेव पातिमोक्खम्।&lt;br&gt;&#xA;अथ वा मोक्खं पति वत्तति, मोक्खाभिमुखन्ति वा पतिमोक्खं, पतिमोक्खमेव पातिमोक्खन्ति एवमेत्थ पातिमोक्खसद्दस्स अत्थो वेदितब्बो।&lt;br&gt;&#xA;आचारगोचरसम्पन्नोति कायिकवाचसिकअवीतिक्कमसङ्खातेन आचारेन, नवेसियादिगोचरतादिसङ्खातेन गोचरेन सम्पन्नो, सम्पन्नआचारगोचरोति अत्थो। अप्पमत्तकेसूति परित्तकेसु अनापत्तिगमनीयेसु। ‘‘दुक्कटदुब्भासितमत्तेसू’’ति अपरे। वज्जेसूति गारय्हेसु। ते पन एकन्ततो अकुसलसभावा होन्तीति आह ‘‘अकुसलधम्मेसू’’ति। भयदस्सीति भयतो दस्सनसीलो, परमाणुमत्तम्पि वज्जं सिनेरुप्पमाणं विय कत्वा भायनसीलो। सम्मा आदियित्वाति सम्मदेव सक्कच्चं सब्बसोव आदियित्वा। सिक्खापदेसूति निद्धारणे भुम्मन्ति समुदायतो अवयवनिद्धारणं दस्सेन्तो ‘‘सिक्खापदेसु तं तं सिक्खापदं समादियित्वा सिक्खती’’ति अत्थमाह, सिक्खापदमेव हि समादातब्बं सिक्खितब्बञ्चाति अधिप्पायो। यं किञ्चि सिक्खापदेसूति सिक्खाकोट्ठासेसु मूलपञ्ञत्तिअनुपञ्ञत्तिसब्बत्थपञ्ञत्तिपदेसपञ्ञत्तिआदिभेदं यं किञ्चि सिक्खितब्बम्। यं पटिपज्जितब्बं पूरेतब्बं सीलं, तं पन द्वारवसेन दुविधमेवाति आह ‘‘कायिकं वा वाचसिकं वा’’ति। इमस्मिं अत्थविकप्पे सिक्खापदेसूति आधारे भुम्मं सिक्खाभागेसु कस्सचि विसुं अग्गहणतो। तेनाह ‘‘तं सब्ब’’न्ति।&lt;br&gt;&#xA;अञ्ञतरं देवघटन्ति अञ्ञतरं देवनिकायम्। आगामी होतीति पटिसन्धिवसेन आगमनसीलो होति। आगन्ताति एत्थापि एसेव नयो। इमिना अङ्गेनाति इमिना कारणेन।&lt;br&gt;&#xA;सुक्खविपस्सको येभुय्येन चतुधातुववत्थानमुखेन कम्मट्ठानाभिनिवेसी होतीति आह ‘‘सुक्खविपस्सकस्स धातुकम्मट्ठानिकभिक्खुनो’’ति। वुत्तमेवत्थं सम्पिण्डेत्वा निगमेन्तो ‘‘पठमेन अङ्गेना’’तिआदिमाह।&lt;br&gt;&#xA;चित्तस्स सुखुमभावो इध सुखमत्तभावमापन्नेन दट्ठब्बोति आह ‘‘सब्बापि हि ता’’तिआदि। तन्तिवसेनाति केवलं तन्तिट्ठपनवसेन, न पन थेरस्स कस्सचि मग्गस्स वा फलस्स वा उप्पादनत्थाय, नापि सम्मापटिपत्तियं योजनत्थायाति अधिप्पायो।&lt;br&gt;&#xA;३८. छट्ठे महाकच्चानोति गिहिकाले उज्जेनिरञ्ञो पुरोहितपुत्तो अभिरूपो दस्सनीयो पासादिको सुवण्णवण्णो च। वरणा नाम रुक्खो, तस्स अविदूरे भवत्ता नगरम्पि वरणसद्देन वुच्चतीति आह ‘‘वरणा नाम एकं नगर’’न्ति। द्वन्दपदस्स पच्चेकं अभिसम्बन्धो होतीति हेतुसद्दं पच्चेकं योजेत्वा दस्सेन्तो ‘‘कामरागाभिनिवेसहेतू’’तिआदिमाह। हेतुसद्देन सम्बन्धे सति यो अत्थो सम्भवति, तं दस्सेतुं ‘‘इदं वुत्तं होती’’तिआदिमाह। तत्थ कामरागेन अभिनिविट्ठत्ताति एतेन कामरागाभिनिवेसहेतूति इमस्स अत्थं दीपेति, तथा विनिबद्धत्तातिआदीहि कामरागविनिबद्धहेतूतिआदीनम्। ततो मुखोति तदभिमुखो। मानन्ति आळ्हकादिमानभण्डम्। सेसमेत्थ उत्तानमेव।&lt;br&gt;&#xA;३९. सत्तमे मधुरायन्ति उत्तरमधुरायम्। गुन्दावनेति कण्हगुन्दावने, काळपिप्पलिवनेति अत्थो। जराजिण्णेति जराय जिण्णे, न ब्याधिआदीनं वसेन जिण्णसदिसे नापि अकालिकेन जराय अभिभूते। वयोवुद्धेति जिण्णत्ता एव चस्स वयोवुद्धिप्पत्तिया वुद्धेन सीलादिवुद्धिया। जातिमहल्लकेति जातिया महन्तताय चिररत्तताय महल्लके, न भोगपरिवारादीहीति अत्थो। अद्धगतेति एत्थ अद्ध-सद्दो दीघकालवाचीति आह ‘‘दीघकालद्धानं अतिक्कन्ते’’ति। वयोति पुरिमपदलोपेनायं निद्देसोति आह ‘‘पच्छिमवय’’न्ति, वस्ससतस्स ततियकोट्ठाससङ्खातं पच्छिमवयं अनुप्पत्तेति अत्थो।&lt;br&gt;&#xA;भवति एत्थ फलं तदायत्तवुत्तितायाति भूमि, कारणन्ति आह ‘‘येन कारणेना’’तिआदि। परिपक्कोति परिणतो, वुद्धिभावं पत्तोति अत्थो। मोघजिण्णोति अन्तो थिरकरणानं धम्मानं अभावेन तुच्छजिण्णो नाम। बालदारकोपि दहरोति वुच्चतीति ततो विसेसनत्थं ‘‘युवा’’ति वुत्तम्। अतिक्कन्तपठमवया एव सत्ता सभावेन पलितसिरा होन्तीति पठमवये ठितभावं दस्सेतुं ‘‘सुसुकाळकेसो’’ति वुत्तम्। भद्रेनाति लद्धकेन। एकच्चो हि दहरोपि समानो काणो वा होति कुणिआदीनं वा अञ्ञतरो, सो न भद्रेन योब्बनेन समन्नागतो नाम होति। यो पन अभिरूपो होति दस्सनीयो पासादिको सब्बसम्पत्तिसम्पन्नो यं यदेव अलङ्कारपरिहारं इच्छति, तेन तेन अलङ्कतो देवपुत्तो विय चरति, अयं भद्रेन योब्बनेन समन्नागतो नाम होति। तेनेवाह ‘‘येन योब्बनेन समन्नागतो’’तिआदि।&lt;br&gt;&#xA;यम्हि सच्चञ्च धम्मो चाति यम्हि पुग्गले सोळसहाकारेहि पटिविद्धत्ता चतुब्बिधं सच्चं, ञाणेन सच्छिकतत्ता नवविधलोकुत्तरधम्मो च अत्थि। अहिंसाति देसनामत्तमेतं, यम्हि पन चतुब्बिधापि अप्पमञ्ञाभावना अत्थीति अत्थो। संयमो दमोति सीलञ्चेव इन्द्रियसंवरो च। वन्तमलोति मग्गञाणेन नीहटमलो। धीरोति धितिसम्पन्नो। थेरोति सो इमेहि थिरभावकारणेहि समन्नागतत्ता थेरोति पवुच्चतीति अत्थो।&lt;br&gt;&#xA;४०. अट्ठमे ‘‘चोरा बलवन्तो होन्ती’’ति पदं उद्धरित्वा येहि कारणेहि ते बलवन्तो होन्ति, तेसं सब्भावं दस्सेन्तो ‘‘पक्खसम्पन्ना’’तिआदिमाह। तत्थ निवासट्ठानसम्पन्नता गिरिदुग्गादिसब्भावतो। अतियातुन्ति अन्तो यातुं, गन्तुं पविसितुन्ति अत्थो। तं पन अन्तोपविसनं केनचि कारणेन बहिगतस्स होतीति आह ‘‘बहिद्धा जनपदचारिकं चरित्वा’’तिआदि। निय्यातुन्ति बहि निक्खमितुम्। तञ्च बहिनिक्खमनं बहिद्धाकरणीये सति सम्भवतीति आह ‘‘चोरा जनपदं विलुम्पन्ती’’तिआदि। अनुसञ्ञातुन्ति अनुसञ्चरितुम्। सेसमेत्थ उत्तानमेव।&lt;br&gt;&#xA;४१. नवमे मिच्छापटिपत्ताधिकरणहेतूति एत्थ अधि-सद्दो अनत्थकोति आह ‘‘मिच्छापटिपत्तिया करणहेतू’’ति। न आराधकोति न सम्पादको न परिपूरको। ञायति पटिविज्झनवसेन निब्बानं गच्छतीति ञायो, सो एव तंसमङ्गिनं वट्टदुक्खपाततो धारणट्ठेन धम्मोति ञायो धम्मो, अरियमग्गो। सो पनेत्थ सह विपस्सनाय अधिप्पेतोति आह ‘‘सहविपस्सनकं मग्ग’’न्ति। आराधनं नाम संसिद्धि, सा पन यस्मा सम्पादनेन परिपूरणेन इच्छिता, तस्मा वुत्तं ‘‘सम्पादेतुं पूरेतु’’न्ति।&lt;br&gt;&#xA;४२. दसमे दुग्गहितेहीति अत्थतो ब्यञ्जनतो च दुट्ठु गहितेहि, ऊनाधिकविपरीतपदपच्चाभट्ठादिवसेन विलोमेत्वा गहितेहीति अत्थो। उप्पटिपाटिया गहितेहीति इदं पन निदस्सनमत्तं दुग्गहस्स ऊनाधिकादिवसेनपि सम्भवतो। तेनेवाह ‘‘अत्तनो दुग्गहितसुत्तन्तानंयेव अत्थञ्च पाळिञ्च उत्तरितरं कत्वा दस्सेन्ती’’ति।&lt;br&gt;&#xA;समचित्तवग्गवण्णना निट्ठिता।&lt;/p&gt;</description>
    </item>
    <item>
      <title>०५ (६) १. पुग्गलवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_6_1_puggalavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_6_1_puggalavaggavaNNanA/</guid>
      <description>&lt;p&gt;(६) १. पुग्गलवग्गवण्णना&lt;br&gt;&#xA;५३. दुतियपण्णासकस्स पठमे हितग्गहणेन मेत्ता वुत्ता होति, न करुणा, अनुकम्पागहणेन पन करुणाति चक्कवत्तिना सद्धिं गहितत्ता ‘‘लोकानुकम्पाया’’ति न वुत्तम्। निप्परियायतो लोकानुकम्पा नाम सम्मासम्बुद्धाधीनाति। द्वेति मनुस्सदेवसम्पत्तिवसेन द्वे सम्पत्तियो। ता द्वे, निब्बानसम्पत्ति चाति तिस्सो।&lt;br&gt;&#xA;५४. दुतिये बहुसो लोके न चिण्णा न पवत्ता मनुस्साति आचिण्णमनुस्सा। कदाचिदेव हि नेसं लोके निब्बत्ति अभूतपुब्बा भूताति अब्भुतमनुस्सा।&lt;br&gt;&#xA;५५. ततिये दससु चक्कवाळसहस्सेसु अनुतापं करोति तस्स एकबुद्धखेत्तभावतो।&lt;br&gt;&#xA;५६. चतुत्थे थूपस्स युत्ताति धातुयो पक्खिपित्वा थूपकरणस्स युत्ता।&lt;br&gt;&#xA;५७. पञ्चमे अत्तनो आनुभावेनाति सयम्भुञाणेन। बुद्धाति बुद्धवन्तो।&lt;br&gt;&#xA;५८. छट्ठे पहीनत्ता न भायतीति अत्तसिनेहाभावतो न भायति। सक्कायदिट्ठिग्गहणञ्चेत्थ निदस्सनमत्तं, अत्तसिनेहस्स पटिघस्स तदेकट्ठसम्मोहस्स च वसेन भायनं होतीति तेसम्पि पहीनत्ता न भायति, अञ्ञथा सोतापन्नादीनं अभयेन भवितब्बं सिया। सक्कायदिट्ठिया बलवत्ताति एत्थ अहंकारसम्मोहनतादीनम्पि बलवत्ताति वत्तब्बम्।&lt;br&gt;&#xA;५९. सत्तमे अस्साजानीयोति लिखन्ति, उसभाजानीयोति पन पाठोति।&lt;br&gt;&#xA;६१. नवमे तत्थाति अन्तरापणे। एकोति द्वीसु किन्नरेसु एको। अम्बिलिकाफलञ्च अद्दसाति आनेत्वा सम्बन्धो। अम्बिलिकाफलन्ति तिन्तिणीफलन्ति वदन्ति, चतुरम्बिलन्ति अपरे। द्वे अत्थेति पाळियं वुत्ते द्वे अत्थे।&lt;br&gt;&#xA;६२. दसमे यथाआरद्धे किच्चे वत्तमाने अन्तरा एव पटिगमनं पटिवानं, नत्थि एतस्स पटिवानन्ति अप्पटिवानो। तत्थ असंकोचप्पत्तो। तेनाह ‘‘अनुक्कण्ठितो’’तिआदि।&lt;br&gt;&#xA;६३. एकादसमे सन्निवासन्ति सहवासम्। यथा असप्पुरिसा सह वसन्ता अञ्ञमञ्ञं अगारवेन अनादरियं करोन्ति, तप्पटिक्खेपेन सप्पुरिसानं सगारवप्पटिपत्तिदस्सनपरमिदं सुत्तं दट्ठब्बम्।&lt;br&gt;&#xA;६४. द्वादसमे द्वीसुपि पक्खेसूति विवादापन्नानं भिक्खूनं द्वीसुपि पक्खेसु। संसरमानाति पवत्तमाना। दिट्ठिपळासोति दिट्ठिसन्निस्सयो पळासो युगग्गाहो। आघातेन्तोति आहनन्तो बाधेन्तो। अनभिराधनवसेनाति यस्स उप्पज्जति, तस्स तदञ्ञेसञ्च अत्थस्स अनभिराधनवसेन। सब्बम्पेतन्ति वचीसंसारोति सब्बम्पेतम्। अत्तनो चित्ते परिसाय च चित्तेति आनेत्वा सम्बन्धो।&lt;br&gt;&#xA;पुग्गलवग्गवण्णना निट्ठिता।&lt;/p&gt;</description>
    </item>
    <item>
      <title>०५. चूळवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_chULavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_chULavaggo/</guid>
      <description>&lt;p&gt;५. चूळवग्गो&lt;/p&gt;&#xA;&lt;h2 id=&#34;१-सममखभवसततवणणन&#34;&gt;१. सम्मुखीभावसुत्तवण्णना&lt;/h2&gt;&#xA;&lt;p&gt;४१. पञ्चमस्स पठमे सम्मुखो भवति येन सो सम्मुखीभावो, पुरतो विज्जमानता, तस्मा सम्मुखीभावा। पुञ्ञकम्मन्ति दानसङ्खातं पुञ्ञकम्मम्। द्वे धम्मा सुलभा बाहिरत्ता यथासकं पच्चयसमवायेन लब्भनतो। सद्धा पन दुल्लभा पचुरजनस्स अनवट्ठितकिच्चत्ता। तेनेवाह ‘‘पुथुज्जनस्सा’’तिआदि।&lt;br&gt;&#xA;सम्मुखीभावसुत्तवण्णना निट्ठिता।&lt;/p&gt;&#xA;&lt;h2 id=&#34;२-तठनसततवणणन&#34;&gt;२. तिठानसुत्तवण्णना&lt;/h2&gt;&#xA;&lt;p&gt;४२. दुतिये मच्छरियमेव मलं मच्छरियमलं, चित्तस्स मलीनसभावापादनतो विगतं मच्छरियमलं एत्थाति विगतमच्छरियमलम्। गेधाभावेन कोचि किञ्चि देन्तोपि तत्थ आसत्तिं न विस्सज्जेति, अयं पन न तादिसोति आह ‘‘विस्सट्ठचागो’’ति। मलीनहत्थोव चित्तविसुद्धिया अभावतो। धोतहत्थोव धोतहत्थेन कातब्बकिच्चसाधनतो। तेन वुत्तं – ‘‘चित्ते सुद्धे विसुज्झन्ति, इति वुत्तं महेसिना’’ति। याचितुं युत्तो याचकानं मनोरथपूरणतो। याचयोगो पयोगासहेहि याचकेहि सुट्ठु युत्तभावतो। तंसमङ्गी एव तत्थ रतो नाम, न चित्तमत्तेनेवाति आह ‘‘दानं…पे॰… रतो नाम होती’’ति।&lt;br&gt;&#xA;‘‘उच्चा, भन्ते’’ति वत्वा अयं मं उच्चतो वदतीति चिन्तेय्याति पुन ‘‘नातिउच्चा तुम्हे’’ति आह, सरीरेनाति अधिप्पायो। मेचकवण्णस्साति नीलोभासस्स। पुच्छीति भिक्खू पुच्छि। भूमियं लेखं लिखन्तो अच्छीति पठमं मञ्चे निपज्जित्वा उट्ठाय भूमियं लेखं लिखन्तो अच्छि ‘‘अखीणासवोति मञ्ञना होतू’’ति। तथा हि राजा खीणासवस्स नाम…पे॰… निवत्ति। धजपग्गहितावाति पग्गहितधजाव। सिलाचेतियट्ठानन्ति थूपारामस्स च महाचेतियस्स च अन्तरे सिलाय कतचेतियट्ठानम्। चेतियं…पे॰… अट्ठासि सावकस्स तं कूटागारन्ति कत्वा।&lt;br&gt;&#xA;पच्छाभागेनाति धम्मकथिकस्स थेरस्स पिट्ठिपस्सेन। गोनसोति मण्डलसप्पो। धम्मस्सवनन्तराय बहूनं सग्गमग्गप्पटिलाभन्तरायो भवेय्याति अधिप्पायेन ‘‘धम्मस्सवनन्तरायं न करिस्सामी’’ति चिन्तेसि। विसं विक्खम्भेत्वाति विपस्सनातेजेन विसवेगं विक्खम्भेत्वा। गाथासहस्सन्ति गाथासहस्सवन्तम्। पट्ठानगाथायाति पट्ठापनगाथाय, आदिगाथायाति अत्थो। पट्ठान…पे॰… अवसानगाथं एव ववत्थपेसि, न द्विन्नं अन्तरे वुत्तं किलन्तकायत्ता। सरभाणं सायन्हधम्मकथा। पग्गण्हातीति पच्चक्खं करोन्ती गण्हाति, सक्कच्चं सुणातीति अत्थो। धम्मकथनदिवसे धम्मकथिकानं अकिलमनत्थं सद्धा उपासका सिनिद्धभोजनं मधुपानकञ्च देन्ति सरस्स मधुरभावाय सप्पिमधुकतेलादिञ्च भेसज्जम्। तेनाह ‘‘अरियवंसं कथेस्सामी’’तिआदि। चतूहि दाठाहि डंसित्वाति दळ्हदट्ठभावदस्सनम्। चरिस्सामीति सम्मानेस्सामि, सक्कच्चं सुणिस्सामीति अत्थो। निम्मथेत्वाति निम्मद्दित्वा, अपनेत्वाति अत्थो।&lt;br&gt;&#xA;तिठानसुत्तवण्णना निट्ठिता।&lt;/p&gt;</description>
    </item>
    <item>
      <title>०५. परिसवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_parisavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_parisavaggavaNNanA/</guid>
      <description>&lt;p&gt;५. परिसवग्गवण्णना&lt;br&gt;&#xA;४३. पञ्चमस्स पठमे उद्धच्चेन समन्नागताति अकप्पिये कप्पियसञ्ञिताय, कप्पिये अकप्पियसञ्ञिताय, अवज्जे वज्जसञ्ञिताय, वज्जे अवज्जसञ्ञिताय उद्धच्चप्पकतिका। ये हि विनये अपकतञ्ञुनो संकिलेसवोदानियेसु धम्मेसु न कुसला सकिञ्चनकारिनो विप्पटिसारबहुला, तेसं अनुप्पन्नञ्च उद्धच्चं उप्पज्जति, उप्पन्नञ्च भिय्योभावं वेपुल्लं आपज्जति। साराभावेन तुच्छत्ता नळो वियाति नळो, मानोति आह ‘‘उन्नळाति उग्गतनळा’’ति। तेनाह ‘‘उट्ठिततुच्छमाना’’ति। मानो हि सेय्यस्स सेय्योति सदिसोति च पवत्तिया विसेसतो तुच्छो। चापल्लेनाति चपलभावेन, तण्हालोलुप्पेनाति अत्थो। मुखखराति मुखेन फरुसा, फरुसवादिनोति अत्थो।&lt;br&gt;&#xA;विकिण्णवाचाति विस्सटवचना सम्फप्पलापिताय अपरियन्तवचना। तेनाह ‘‘असंयतवचना’’तिआदि। विस्सट्ठसतिनोति सतिविरहिता। पच्चयवेकल्लेन विज्जमानायपि सतिया सतिकिच्चं कातुं असमत्थताय एवं वुत्ता। न सम्पजानन्तीति असम्पजाना, तंयोगनिवत्तियं चायं अकारो ‘‘अहेतुका धम्मा (ध॰ स॰ दुकमातिका २), अभिक्खुको आवासो’’तिआदीसु (चूळव॰ ७६) वियाति आह ‘‘निप्पञ्ञा’’ति, पञ्ञारहिताति अत्थो। पाळियं विब्भन्तचित्ताति उब्भन्तचित्ता। समाधिविरहेन लद्धोकासेन उद्धच्चेन तेसं समाधिविरहानं चित्तं नानारम्मणेसु परिब्भमति वनमक्कटो विय वनसाखासु। पाकतिन्द्रियाति संवराभावेन गिहिकाले विय विवटइन्द्रिया। तेनाह ‘‘पकतिया ठितेही’’तिआदि। विवटेहीति असंवुतेहि।&lt;br&gt;&#xA;४४. दुतिये भण्डनं वुच्चति कलहस्स पुब्बभागोति कलहस्स हेतुभूता परिभासा तंसदिसी च अनिट्ठकिरिया भण्डनं नाम। कलहजाताति हत्थपरामासादिवसेन मत्थकप्पत्तो कलहो जातो एतेसन्ति कलहजाताति एवमेत्थ अत्थो दट्ठब्बो। विरुद्धवादन्ति ‘‘अयं धम्मो, नायं धम्मो’’तिआदिना विरुद्धवादभूतं विवादम्। मुखसन्निस्सितताय वाचा इध ‘‘मुख’’न्ति अधिप्पेताति आह ‘‘दुब्भासिता वाचा मुखसत्तियोति वुच्चन्ती’’ति। चतुब्बिधम्पि सङ्घकम्मं सीमापरिच्छिन्नेहि पकतत्तेहि भिक्खूहि एकतो कत्तब्बत्ता एककम्मं नाम। पञ्चविधोपि पातिमोक्खुद्देसो एकतो उद्दिसितब्बत्ता एकुद्देसो नाम। पञ्ञत्तं पन सिक्खापदं सब्बेहिपि लज्जीपुग्गलेहि समं सिक्खितब्बभावतो समसिक्खता नाम । पाळियं खीरोदकीभूताति यथा खीरञ्च उदकञ्च अञ्ञमञ्ञं संसन्दति, विसुं न होति, एकत्तं विय उपेति। सतिपि हि उभयेसं कलापानं परमत्थतो भेदे पचुरजनेहि पन दुविञ्ञेय्यनानत्तं खीरोदकं समोदितं अच्चन्तमेव संसट्ठं विय हुत्वा तिट्ठति, एवं सामग्गिवसेन एकत्तूपगतचित्तुप्पादा वियाति खीरोदकीभूताति एवमेत्थ अत्थो दट्ठब्बो। मेत्ताचक्खूहीति मेत्ताचित्तं पच्चुपट्ठपेत्वा ओलोकनचक्खूहि। तानि हि पियभावदीपनतो ‘‘पियचक्खूनी’’ति वुच्चन्ति।&lt;br&gt;&#xA;४५. ततिये अग्गवतीति एत्थ अग्ग-सद्दो उत्तमपरियायो, तेन विसिट्ठस्स पुग्गलस्स, विसिट्ठाय वा पटिपत्तिया गहणं इधाधिप्पेतन्ति आह ‘‘अग्गवतीति उत्तमपुग्गलवती’’तिआदि। अविगततण्हताय तं तं परिक्खारजातं बहुं लन्ति आदियन्तीति बहुला, बहुला एव बाहुलिका यथा ‘‘वेनयिको’’ति (अ॰ नि॰ ८.११; पारा॰ ८; म॰ नि॰ १.२४६)। ते पन यस्मा पच्चयबहुभावाय युत्तप्पयुत्ता नाम होन्ति, तस्मा आह ‘‘चीवरादिबाहुल्लाय पटिपन्ना’’ति। सिक्खाय आदरगारवाभावतो सिथिलं अदळ्हं गण्हन्तीति साथलिकाति वुत्तम्। सिथिलन्ति च भावनपुंसकनिद्देसो, सिथिलसद्देन वा समानत्थस्स साथलसद्दस्स वसेन साथलिकाति पदसिद्धि वेदितब्बा। अवगमनट्ठेनाति अधोगमनट्ठेन, ओरम्भागियभावेनाति अत्थो। उपधिविवेकेति सब्बूपधिपटिनिस्सग्गताय उपधिविवित्ते। ओरोपितधुराति उज्झितुस्साहा। दुविधम्पि वीरियन्ति कायिकं चेतसिकञ्च वीरियम्।&lt;br&gt;&#xA;४६. चतुत्थे इदं दुक्खन्ति दुक्खस्स अरियसच्चस्स पच्चक्खतो अग्गहितभावदस्सनत्थं वुत्तम्। एत्तकमेव दुक्खन्ति तस्स परिच्छिज्ज अग्गहितभावदस्सनत्थम्। इतो उद्धं दुक्खं नत्थीति अनवसेसेत्वा अग्गहितभावदस्सनत्थम्। यथासभावतो नप्पजानन्तीति सरसलक्खणप्पटिवेधेन असम्मोहतो नप्पटिविज्झन्ति। असम्मोहपटिवेधो च यथा तस्मिं ञाणे पवत्ते पच्चा दुक्खस्स रूपादिपरिच्छेदे सम्मोहो न होति, तथा पवत्ति। अच्चन्तक्खयोति अच्चन्तक्खयनिमित्तं निब्बानम्। असमुप्पत्तीति एत्थापि एसेव नयो। यं निब्बानं मग्गस्स आरम्मणपच्चयट्ठेन कारणभूतं आगम्म तदुभयम्पि निरुज्झति, तं तेसं असमुप्पत्ति निब्बानं दुक्खनिरोधोति वुच्चति।&lt;br&gt;&#xA;४७. पञ्चमे विसेसनस्स परनिपातेन ‘‘परिसाकसटो’’ति वुत्तन्ति आह ‘‘कसटपरिसा’’तिआदि। ‘‘कसटपरिसा’’ति हि वत्तब्बे ‘‘परिसाकसटो’’ति वुत्तम्। परिसामण्डोति एत्थापि एसेव नयो। सेसमेत्थ उत्तानमेव।&lt;br&gt;&#xA;४८. छट्ठे गम्भीराति अगाधा दुक्खोगाळ्हा। पाळिवसेनाति इमिना यो धम्मपटिसम्भिदाय विसयो गम्भीरभावो, तमाह। धम्मप्पटिवेधस्स हि दुक्करभावतो धम्मस्स पाळिया दुक्खोगाळ्हताय गम्भीरभावो। ‘‘पाळिवसेन गम्भीरा’’ति वत्वा ‘‘सल्लसुत्तसदिसा’’ति वुत्तं तस्स ‘‘अनिमित्तमनञ्ञात’’न्तिआदिना (सु॰ नि॰ ५७९) पाळिवसेन गम्भीरताय लब्भनतो। तथा हि तत्थ ता गाथा दुविञ्ञेय्यरूपा तिट्ठन्ति। दुविञ्ञेय्यञ्हि ञाणेन दुक्खोगाळ्हन्ति कत्वा ‘‘गम्भीर’’न्ति वुच्चति। पुब्बापरम्पेत्थ कासञ्चि गाथानं दुविञ्ञेय्यताय दुक्खोगाळ्हमेव, तस्मा तं ‘‘पाळिवसेन गम्भीरा’’ति वुत्तम्। इमिनाव नयेन ‘‘अत्थवसेन गम्भीरा’’ति एत्थापि अत्थो वेदितब्बो। महावेदल्लसुत्तस्स (म॰ नि॰ १.४४९ आदयो) अत्थवसेन गम्भीरता सुविञ्ञेय्याव। लोकं उत्तरतीति लोकुत्तरो, नवविधो अप्पमाणधम्मो। सो अत्थभूतो एतेसं अत्थीति लोकुत्तरा। तेनाह ‘‘लोकुत्तरअत्थदीपका’’ति।&lt;br&gt;&#xA;सत्तसुञ्ञं धम्ममत्तमेवाति सत्तेन अत्तना सुञ्ञं केवलं धम्ममत्तमेव। उग्गहेतब्बं परियापुणितब्बन्ति लिङ्गवचनविपल्लासेन वुत्तन्ति आह ‘‘उग्गहेतब्बे च परियापुणितब्बे चा’’ति। कविनो कम्मं कविता। यं पनस्स कम्मं, तं तेन कतन्ति वुच्चतीति आह ‘‘कविताति कवीहि कता’’ति। इतरन्ति कावेय्याति पदं, काब्यन्ति वुत्तं होति। काब्यन्ति च कविना वुत्तन्ति अत्थो। तेनाह ‘‘तस्सेव वेवचन’’न्ति। विचित्रअक्खराति विचित्ताकारक्खरा विञ्ञापनीया। सासनतो बहिभूताति न सासनावचरा। तेसं सावकेहीति बुद्धानं सावकाति अपञ्ञातानं येसं केसञ्चि सावकेहि। न चेव अञ्ञमञ्ञं पटिपुच्छन्तीति ये वाचेन्ति, ये च सुणन्ति, ते अञ्ञमञ्ञं अत्थादिं नप्पटिपुच्छन्ति, केवलं वाचनसवनमत्तेनेव परितुट्ठा होन्ति। चारिकं न विचरन्तीति असुकस्मिं ठाने अत्थादिं जानन्ता अत्थीति पुच्छनत्थाय चारिकं न गच्छन्ति तादिसस्स पुग्गलस्स अभावतो तस्स च पुब्बापरविरोधतो। कथं रोपेतब्बन्ति केन पकारेन निक्खिपितब्बम्। अत्थो नाम सभावतो अनुसन्धितो सम्बन्धतो पुब्बापरतो आदिपरियोसानतो च ञातो सम्माञातो होतीति आह ‘‘को अत्थो’’तिआदि। अनुत्तानीकतन्ति अक्खरसन्निवेसादिना अनुत्तानीकतम्। कङ्खायाति संसयस्स।&lt;br&gt;&#xA;४९. सत्तमे किलेसेही आमसितब्बतो आमिसं, चत्तारो पच्चया। तदेव गरु गरुकातब्बं एतेसं, न धम्मोति आमिसगरू। तेनाह ‘‘लोकुत्तरधम्मं लामकतो गहेत्वा ठितपरिसा’’ति। उभतो भागतो विमुत्तोति उभतोभागविमुत्तो। द्वीहि भागेहि द्वे वारे विमुत्तो। पञ्ञाय विमुत्तोति समथसन्निस्सयेन विना अग्गमग्गपञ्ञाय विमुत्तो। तेनाह ‘‘सुक्खविपस्सकखीणासवो’’ति । कायेनाति नामकायेन। झानफस्सं फुसित्वाति अट्ठसमापत्तिसञ्ञितं झानफस्सं अधिगमवसेन फुसित्वा। पच्छा निरोधं निब्बानं यथा आलोचितं नामकायेन सच्छिकरोतीति कायसक्खी। न तु विमुत्तो एकच्चानं आसवानं अपरिक्खीणत्ता। दिट्ठन्तं पत्तोति दिट्ठस्स अन्तो अनन्तरो कालो दिट्ठन्तो, दस्सनसङ्खातस्स सोतापत्तिमग्गञाणस्स अनन्तरं पत्तोति अत्थो। पठमफलतो पट्ठाय हि याव अग्गमग्गा दिट्ठिप्पत्तो। तेनाह ‘‘इमे द्वेपि छसु ठानेसु लब्भन्ती’’ति।&lt;br&gt;&#xA;सद्दहन्तो विमुत्तोति एतेन सब्बथा अविमुत्तस्स सद्धामत्तेन विमुत्तभावदस्सनेन सद्धाविमुत्तस्स सेक्खभावमेव विभावेति। सद्धाविमुत्तोति वा सद्धाय अविमुत्तोति अत्थो। छसु ठानेसूति पठमफलतो पट्ठाय छसु ठानेसु। धम्मं अनुस्सरतीति पठममग्गपञ्ञासङ्खातं धम्मं अनुस्सरति। सद्धं अनुस्सरतीति एत्थापि एसेव नयो। उभोपि हेते सोतापत्तिमग्गट्ठायेव। इमं कस्मा गण्हन्तीति एवं एकन्तपासंसेसु अरियेसु गय्हमानेसु इमं एकन्तनिन्दितं लामकं दुस्सीलं कस्मा गण्हन्ति। सब्बेसु सब्बता सदिसेसु लब्भमानोपि विसेसो न पञ्ञायति, विसभागे पन सति एव पञ्ञायति पटभावेन विय चित्तपटस्साति आह ‘‘एकच्चेसु पना’’तिआदि। गन्थिताति अवबद्धा। मुच्छिताति मुच्छं सम्मोहं आपन्ना। छन्दरागअपकड्ढनायाति छन्दरागस्स अपनयनत्थम्। निस्सरणपञ्ञायाति ततो निस्सरणावहाय पञ्ञाय विरहिता।&lt;br&gt;&#xA;पञ्ञाधुरेनाति विपस्सनाभिनिवेसेन। अभिनिविट्ठोति विपस्सनामग्गं ओतिण्णो। तस्मिं खणेति सोतापत्तिमग्गक्खणे। धम्मानुसारी नाम पञ्ञासङ्खातेन धम्मेन अरियमग्गसोतस्स अनुस्सरणतो। कायसक्खी नाम नामकायेन सच्छिकातब्बस्स निब्बानस्स सच्छिकरणतो। विक्खम्भनसमुच्छेदानं वसेन द्विक्खत्तुम्। अरूपज्झानेहि रूपकायतो, अग्गमग्गेन सेसकायतोति द्वीहि भागेहि निस्सक्कवचनञ्चेतम्। दिट्ठन्तं पत्तो, दिट्ठत्ता वा पत्तोति दिट्ठिप्पत्तो। तत्थ दिट्ठन्तं पत्तोति दस्सनसङ्खातस्स सोतापत्तिमग्गञाणस्स अनन्तरं पत्तोति अत्थो। दिट्ठत्ताति चतुसच्चदस्सनसङ्खाताय पञ्ञाय निरोधस्स दिट्ठत्ता। झानफस्सरहिताय सातिसयाय पञ्ञाय एव विमुत्तोति पञ्ञाविमुत्तो। सेसं वुत्तनयत्ता सुविञ्ञेय्यमेव।&lt;br&gt;&#xA;५०. अट्ठमे न समाति विसमा। कायकम्मादीनं विसमत्ता ततो एव तत्थ पक्खलनं सुलभन्ति आह ‘‘सपक्खलनट्ठेना’’ति। निप्पक्खलनट्ठेनाति पक्खलनाभावेन। उद्धम्मानीति धम्मतो अपेतानि। उब्बिनयानीति एत्थापि एसेव नयो।&lt;br&gt;&#xA;५१. नवमे अधम्मिकाति अधम्मे नियुत्ता। तेनाह ‘‘निद्धम्मा’’ति, धम्मरहिताति अत्थो।&lt;br&gt;&#xA;५२. दसमे गण्हन्तीति पवत्तेन्ति। न चेव अञ्ञमञ्ञं सञ्ञापेन्तीति मूलतो पट्ठाय तं अधिकरणं यथा वूपसम्मति, एवं अञ्ञमञ्ञं इतरीतरे न सम्मा जानापेन्ति। सञ्ञापनत्थं सन्निपाते सति तत्थ युत्तपत्तकरणेन सञ्ञत्तिया भवितब्बं, ते पन सञ्ञापनत्थं न सन्निपतन्ति। न पेक्खापेन्तीति तं अधिकरणं मूलतो पट्ठाय अञ्ञमञ्ञं न पेक्खापेन्ति। असञ्ञत्तियेव अत्तना गहितपक्खस्स बलं एतेसन्ति असञ्ञत्तिबला। न तथा मन्तेन्तीति सन्दिट्ठिपरामासिआधानग्गाहिदुप्पटिनिस्सग्गिभावेन तथा न मन्तेन्ति। तेनाह ‘‘थामसा’’तिआदि। उत्तानत्थोयेव कण्हपक्खे वुत्तप्पटिपक्खेन गहेतब्बत्ता।&lt;br&gt;&#xA;परिसवग्गवण्णना निट्ठिता।&lt;br&gt;&#xA;पठमपण्णासकं निट्ठितम्।&lt;br&gt;&#xA;२. दुतियपण्णासकं&lt;/p&gt;</description>
    </item>
    <item>
      <title>०५. रोहितस्सवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_rohitassavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/05_rohitassavaggo/</guid>
      <description>&lt;p&gt;५. रोहितस्सवग्गो&lt;/p&gt;&#xA;&lt;h2 id=&#34;१-समधभवनसततवणणन&#34;&gt;१. समाधिभावनासुत्तवण्णना&lt;/h2&gt;&#xA;&lt;p&gt;४१. पञ्चमस्स पठमे दिट्ठधम्मसुखविहारायाति इमस्मिंयेव अत्तभावे सुखविहारत्थाय, निक्किलेसताय निरामिसेन सुखेन विहरणत्थायाति अत्थो। इमिना चत्तारि फलसमापत्तिज्झानानि खीणासवस्स आसवक्खयाधिगमतो अपरभागे अधिगतरूपारूपज्झानानि च कथितानि। दिब्बचक्खुञाणदस्सनप्पटिलाभायाति दिब्बचक्खुञाणप्पटिलाभत्थाय। दिब्बचक्खुञाणञ्हि रूपगतस्स दिब्बस्स इतरस्स च दस्सनट्ठेन इध ‘‘ञाणदस्सन’’न्ति अधिप्पेतम्। आलोकसञ्ञं मनसि करोतीति दिवा वा रत्तिं वा सूरियदीपचन्दमणिउक्काविज्जुलतादीनं आलोको दिवा रत्तिञ्च उपलद्धो, यथालद्धवसेनेव आलोकं मनसि करोति चित्ते ठपेति, तथा च नं मनसि करोति, यथास्स सुभावितालोककसिणस्स विय कसिणालोको यथिच्छकं यावदिच्छकञ्च सो आलोको रत्तियं उपतिट्ठति , येन तत्थ दिवासञ्ञं ठपेति, दिवा विय विगतथिनमिद्धो होति। तेनाह ‘‘यथा दिवा तथा रत्ति’’न्ति।&lt;br&gt;&#xA;यथा दिवा आलोकसञ्ञा मनसि कता, तथेव नं रत्तिम्पि मनसि करोतीति यथा दिवा दिट्ठो आलोको, तथेव तं रत्तिं मनसि करोति। दुतियपदेति ‘‘यथा रत्तिं तथा दिवा’’ति इमस्मिं वाक्ये। एस नयोति इमिना यथा रत्तियं चन्दालोकादि आलोको दिट्ठो, एवमेव रत्तिं दिट्ठाकारेनेव दिवा तं आलोकं मनसि करोति चित्ते ठपेतीति इममत्थं अतिदिसति। इति विवटेन चेतसाति एवं अपिहितेन चित्तेन, थिनमिद्धापिधानेन अपिहितचित्तेनाति वुत्तं होति। अपरियोनद्धेनाति समन्ततो अनद्धेन असञ्छादितेन। किञ्चापीतिआदिना अत्तना वुत्तमेवत्थं समत्थेति। आलोकसदिसं कतं ‘‘यथा दिवा तथा रत्ति’’न्तिआदिना।&lt;br&gt;&#xA;सत्तट्ठानिकस्साति ‘‘अभिक्कन्ते पटिक्कन्ते सम्पजानकारी होती’’तिआदिना (दी॰ नि॰ १.२१४; २.३७६; म॰ नि॰ १.१०९) वुत्तस्स सत्तट्ठानिकस्स सतिसम्पजञ्ञस्स अत्थाय। परिग्गहितवत्थारम्मणतायाति वत्थुनो आरम्मणस्स च याथावतो विदितभावेन। यथा हि सप्पं परियेसन्तेन तस्स आसये विदिते सोपि विदितो गहितो एव च होति मन्तागदबलेन तस्स गहणस्स सुकरत्ता, एवं वेदनाय आसयभूते वत्थुम्हि आरम्मणे च विदिते आदिकम्मिकस्सपि वेदना विदिता गहिता एव होति सलक्खणतो सामञ्ञलक्खणतो च तस्सा गहणस्स सुकरत्ता। पगेव परिञ्ञातवत्थुकस्स खीणासवस्स। तस्स हि उप्पादक्खणेपि ठितिक्खणेपि भङ्गक्खणेपि वेदना विदिता पाकटा होन्ति ‘‘ता वेदना एवं उप्पज्जित्वा’’तिआदिना। न केवलञ्च वेदना एव, इध वुत्ता सञ्ञादयोपि अवुत्ता चेतनादयोपि विदिताव उप्पज्जन्ति चेव तिट्ठन्ति च निरुज्झन्ति च। निदस्सनमत्तञ्हेतं, यदिदं पाळियं वेदनासञ्ञावितक्कग्गहणम्। तेन अनवसेसतो सब्बधम्मानम्पि उप्पादादितो विदितभावं दस्सेति।&lt;br&gt;&#xA;अपिच वेदनाय उप्पादो विदितो होति, उपट्ठानं विदितं होति, अत्थङ्गमो विदितो होति। कथं वेदनाय उप्पादो विदितो होति ? अविज्जासमुदया वेदनासमुदयो, तण्हासमुदया कम्मसमुदयो, फस्ससमुदया वेदनासमुदयोति निब्बत्तिलक्खणं पस्सन्तोपि वेदनाक्खन्धस्स समुदयं पस्सति। एवं वेदनाय उप्पादो विदितो होति। कथं वेदनाय उपट्ठानं विदितं होति? अनिच्चतो मनसिकरोतो खयतुपट्ठानं विदितं होति, दुक्खतो मनसिकरोतो भयतुपट्ठानं विदितं होति, अनत्ततो मनसिकरोतो सुञ्ञतुपट्ठानं विदितं होति। एवं वेदनाय उपट्ठानं विदितं होति। इति खयतो भयतो सुञ्ञतो जानाति। कथं वेदनाय अत्थङ्गमो विदितो होति? अविज्जानिरोधा वेदनानिरोधो…पे॰… एवं वेदनाय अत्थङ्गमो विदितो होति। इमिनापि नयेनेत्थ अत्थो वेदितब्बो।&lt;br&gt;&#xA;इति रूपन्ति एत्थ इतिसद्दो अनवसेसतो रूपस्स सरूपनिदस्सनत्थोति तस्स इदं रूपन्ति एतेन साधारणतो सरूपनिदस्सनमाह, एत्तकं रूपन्ति एतेन अनवसेसतो, न इतो परं रूपं अत्थीति तब्बिनिमुत्तस्स अञ्ञस्स अभावम्। इति वेदनातिआदीसुपि अयं वेदना, एत्तका वेदना, इतो परं वेदना नत्थि। अयं सञ्ञा…पे॰… इमे सङ्खारा…पे॰… इदं विञ्ञाणं, एत्तकं विञ्ञाणं, इतो परं विञ्ञाणं नत्थीति एवमत्थो दट्ठब्बोति आह ‘‘वेदनादीसुपि एसेव नयो’’ति।&lt;br&gt;&#xA;ञाणेन जानित्वा परोपरानि। परोपरानीति परानि च ओपरानि च। उत्तमाधमानीति परत्तभावसकत्तभावादीनि उत्तमाधमानि। चलितन्ति तण्हादिट्ठिविप्फन्दितम्। अनीघोति रागादिईघरहितो। अतारि सोति सो एवरूपो अरहा जातिजरं अतरि।&lt;br&gt;&#xA;समाधिभावनासुत्तवण्णना निट्ठिता।&lt;/p&gt;</description>
    </item>
    <item>
      <title>०६ (७) २. सुखवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/06_7_2_sukhavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/06_7_2_sukhavaggavaNNanA/</guid>
      <description>&lt;p&gt;(७) २. सुखवग्गवण्णना&lt;br&gt;&#xA;६५. दुतियस्स पठमे सब्बकामनिप्फत्तिमूलकं सुखन्ति अनवसेसउपभोगपरिभोगवत्थुनिप्फत्तिहेतुकं कामसुखम्। पब्बज्जामूलकं सुखन्ति पब्बज्जाहेतुकं पविवेकसुखम्।&lt;br&gt;&#xA;६६. दुतिये कामेति पञ्च कामगुणे, सब्बेपि वा तेभूमके धम्मे। वुत्तञ्हेतं ‘‘सब्बेपि तेभूमका धम्मा कमनीयट्ठेन कामा’’ति (महानि॰ १)। नेक्खम्मं वुच्चति पब्बज्जा घरबन्धनतो निक्खन्तत्ता। निब्बानमेव वा –&lt;br&gt;&#xA;‘‘पब्बज्जा पठमं झानं, निब्बानञ्च विपस्सना।&lt;br&gt;&#xA;सब्बेपि कुसला धम्मा, नेक्खम्मन्ति पवुच्चरे’’ति॥ (इतिवु॰ अट्ठ॰ १०९) –&lt;br&gt;&#xA;हि वुत्तम्।&lt;br&gt;&#xA;६७. ततिये उपधी वुच्चन्ति पञ्चुपादानक्खन्धा, तन्निस्सितं सुखं उपधिसुखम्। तप्पटिपक्खतो निरुपधिसुखं लोकुत्तरसुखम्।&lt;br&gt;&#xA;६८. चतुत्थे वट्टपरियापन्नं सुखं वट्टसुखम्। निब्बानारम्मणं सुखं विवट्टसुखम्।&lt;br&gt;&#xA;६९. पञ्चमे संकिलेसन्ति संकिलिट्ठम्। तेनाह ‘‘वट्टगामिसुख’’न्ति। विवट्टसुखन्ति मग्गफलसहगतं सुखम्।&lt;br&gt;&#xA;७०. छट्ठे अरियानमेव सुखं अरियसुखं, अरियञ्च तं सुखञ्चातिपि अरियसुखम्। अनरियानमेव सुखं अनरियसुखम्। अनरियञ्च तं सुखञ्चातिपि अनरियसुखम्।&lt;br&gt;&#xA;७१. सत्तमे तन्ति चेतसिकसुखम्।&lt;br&gt;&#xA;७२. अट्ठमे सह पीतिया वत्ततीति सप्पीतिकं, पीतिसहगतं सुखम्। सभावतो विरागतो च नत्थि एतस्स पीतीति निप्पीतिकं सुखम्। अट्ठकथायं पनेत्थ झानसुखमेव उद्धटं, तथा च ‘‘लोकियसप्पीतिकसुखतो लोकियनिप्पीतिकसुखं अग्ग’’न्ति वुत्तम्। लोकियनिप्पीतिकम्पि हि अग्गं लब्भतेवाति भूमन्तरं भिन्दित्वा अग्गभावो वेदितब्बो।&lt;br&gt;&#xA;७३. नवमे सातसभावमेव सुखं सातसुखं, न उपेक्खासुखं विय असातसभावम्। कामञ्चेत्थ कायविञ्ञाणसहगतम्पि सातसुखमेव, अट्ठकथायं पन ‘‘तीसु झानेसु सुख’’न्तेव वुत्तम्।&lt;br&gt;&#xA;७४. दसमे समाधिसम्पयुत्तं सुखं समाधिसुखम्। न समाधिसम्पयुत्तं सुखं असमाधिसुखम्।&lt;br&gt;&#xA;७५. एकादसमे सुत्तन्तकथा एसाति ‘‘सप्पीतिकं झानद्वय’’न्ति वुत्तम्।&lt;br&gt;&#xA;७७. तेरसमे रूपज्झानं रूपं उत्तरपदलोपेन, तं आरम्मणं एतस्साति रूपारम्मणम्। चतुत्थज्झानग्गहणं पन यदस्स पटियोगी, तेन समानयोगक्खमदस्सनपरम्। यं किञ्चि रूपन्ति यं किञ्चि रुप्पनलक्खणं रूपम्। तप्पटिक्खेपेन अरूपं वेदितब्बम्।&lt;br&gt;&#xA;सुखवग्गवण्णना निट्ठिता।&lt;/p&gt;</description>
    </item>
    <item>
      <title>०७ (८) ३. सनिमित्तवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/07_8_3_sanimittavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/07_8_3_sanimittavaggavaNNanA/</guid>
      <description>&lt;p&gt;(८) ३. सनिमित्तवग्गवण्णना&lt;br&gt;&#xA;७८-७९. ततियस्स पठमे निमीयति एत्थ फलं अवसेसपच्चयेहि पक्खिपीयति वियाति निमित्तं, कारणन्ति आह ‘‘सनिमित्ताति सकारणा’’ति। दुतियादीसूति दुतियसुत्तादीसु। एसेव नयोति इमिना निदानादिपदानम्पि कारणपरियायमेव दीपेति। निददाति फलन्ति निदानं, हिनोति फलं पतिट्ठाति एतेनाति हेतु, सङ्खरोति फलन्ति सङ्खारो, पटिच्च एतस्मा फलं एतीति पच्चयो, रुप्पति निरुप्पति फलं एत्थाति रूपन्ति एवं निदानादिपदानम्पि हेतुपरियायता वेदितब्बा।&lt;br&gt;&#xA;८४. सत्तमे पच्चयभूतायाति सहजातादिपच्चयभूताय।&lt;br&gt;&#xA;८७. दसमे समेच्च सम्भुय्य पच्चयेहि कतोति सङ्खतो, सङ्खतो धम्मो आरम्मणं एतेसन्ति सङ्खतारम्मणा। मग्गक्खणे न होन्ति नाम पहीयन्तीति कत्वा। नाहेसुन्ति एत्थ ‘‘वुच्चन्ती’’ति अज्झाहरितब्बम्। याव अरहत्ता देसना देसिता तंतंसुत्तपरियोसाने ‘‘न होन्ती’’ति वुत्तत्ता।&lt;br&gt;&#xA;सनिमित्तवग्गवण्णना निट्ठिता।&lt;/p&gt;</description>
    </item>
    <item>
      <title>०८ (९) ४. धम्मवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/08_9_4_dhammavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/08_9_4_dhammavaggavaNNanA/</guid>
      <description>&lt;p&gt;(९) ४. धम्मवग्गवण्णना&lt;br&gt;&#xA;८८. चतुत्थस्स पठमे फलसमाधीति चतूसुपि अरियफलेसु समाधि। तथा फलपञ्ञा वेदितब्बा।&lt;br&gt;&#xA;८९. दुतिये सम्पयुत्तधम्मे परिग्गण्हातीति पग्गाहो। न विक्खिपतीति अविक्खेपो।&lt;br&gt;&#xA;९०. ततिये नमनट्ठेन नामम्। रुप्पनट्ठेन रूपम्। सम्मसनचारस्स अधिप्पेतत्ता ‘‘चत्तारो अरूपक्खन्धा’’त्वेव वुत्तम्। तेनाह ‘‘धम्म-कोट्ठासपरिच्छेदञाणं नाम कथित’’न्ति।&lt;br&gt;&#xA;९१. चतुत्थे विजाननट्ठेन विज्जा। विमुच्चनट्ठेन विमुत्ति।&lt;br&gt;&#xA;९२. पञ्चमे भवो नाम सस्सतं सदा भावतो, सस्सतवसेन उप्पज्जनदिट्ठि भवदिट्ठि। विभवो नाम उच्छेदो विनासनट्ठेन, विभववसेन उप्पज्जनदिट्ठि विभवदिट्ठि। उत्तानत्थानेव हेट्ठा वुत्तनयत्ता।&lt;br&gt;&#xA;९५. अट्ठमे दुक्खं वचो एतस्मिं विप्पटिकूलगाहिम्हि विपच्चनीकसाते अनादरे पुग्गलेति दुब्बचो, तस्स कम्मं दोवचस्सं, तस्स दुब्बचस्स पुग्गलस्स अनादरियवसेन पवत्ता चेतना। तस्स भावो दोवचस्सता। तस्स भावोति च तस्स यथावुत्तस्स दोवचस्सस्स अत्थिभावो, अत्थतो दोवचस्समेव। वित्थारतो पनेसा ‘‘तत्थ कतमा दोवचस्सता? सहधम्मिके वुच्चमाने दोवचस्साय’’न्ति अभिधम्मे आगता। सा अत्थतो सङ्खारक्खन्धो होति। चतुन्नं वा खन्धानं एतेनाकारेन पवत्तानं एतं अधिवचनन्ति वदन्ति।&lt;br&gt;&#xA;पापयोगतो पापा अस्सद्धादयो पुग्गला एतस्स मित्ताति पापमित्तो, तस्स भावो पापमित्तता। वित्थारतो पनेसा ‘‘तत्थ कतमा पापमित्तता? ये ते पुग्गला अस्सद्धा दुस्सीला अप्पस्सुता मच्छरिनो दुप्पञ्ञा। या तेसं सेवना निसेवना संसेवना भजना सम्भजना भत्ति सम्भत्ति तंसम्पवङ्कता’’ति (ध॰ स॰ १३३३) एवं आगता। सापि अत्थतो दोवचस्सता विय दट्ठब्बा। याय हि चेतनाय पुग्गलो पापसम्पवङ्को नाम होति, सा चेतना चत्तारोपि वा अरूपिनो खन्धा तदाकारप्पवत्ता पापमित्तता।&lt;br&gt;&#xA;९६. नवमे सुखं वचो एतस्मिं पदक्खिणगाहिम्हि अनुलोमसाते सादरे पुग्गलेति सुब्बचोतिआदिना, कल्याणा सद्धादयो पुग्गला एतस्स मित्ताति कल्याणमित्तोतिआदिना वुत्तविपरियायेन अत्थो वेदितब्बो।&lt;br&gt;&#xA;९७. दसमे पथवीधातुआदयो सुखधातुकामधातुआदयो च एतास्वेव अन्तोगधाति एतासु कोसल्ले दस्सिते तासुपि कोसल्लं दस्सितमेव होतीति ‘‘अट्ठारस धातुयो’’ति वुत्तम्। धातूति जाननन्ति इमिना अट्ठारसन्नं धातूनं सभावपरिच्छेदिका सवनधारणसम्मसनप्पटिवेधपञ्ञा वुत्ता। तत्थ धातूनं सवनधारणपञ्ञा सुतमया, इतरा भावनामया। तत्थापि सम्मसनपञ्ञा लोकिया । विपस्सना हि सा, इतरा लोकुत्तरा। लक्खणादिवसेन अनिच्चादिवसेन च मनसिकरणं मनसिकारो, तत्थ कोसल्लं मनसिकारकुसलता। अट्ठारसन्नंयेव धातूनं सम्मसनप्पटिवेधपच्चवेक्खणपञ्ञा मनसिकारकुसलता, सा आदिमज्झपरियोसानवसेन तिधा भिन्ना। तथा हि सम्मसनपञ्ञा तस्सा आदि, पटिवेधपञ्ञा मज्झे, पच्चवेक्खणपञ्ञा परियोसानम्।&lt;br&gt;&#xA;९८. एकादसमे आपत्तियोव आपत्तिक्खन्धा। ता पन अन्तरापत्तीनं अग्गहणेन पञ्च, तासं गहणेन सत्त होन्तीति आह ‘‘पञ्चन्नञ्च सत्तन्नञ्च आपत्तिक्खन्धान’’न्ति। जाननन्ति ‘‘इमा आपत्तियो, एत्तका आपत्तियो, एवञ्च तासं आपज्जनं होती’’ति जाननम्। एवं तिप्पकारेन जाननपञ्ञा हि आपत्तिकुसलता नाम। आपत्तितो वुट्ठापनप्पयोगताय कम्मभूता वाचा कम्मवाचा, तथाभूता अनुस्सावनवाचा। ‘‘इमाय कम्मवाचाय इतो आपत्तितो वुट्ठानं होति, होन्तञ्च पठमे, ततिये वा अनुस्सावने य्य-कारं पत्ते, ‘संवरिस्सामी’ति वा पदे परियोसिते होती’’ति एवं तं तं आपत्तीहि वुट्ठानपरिच्छेदजाननपञ्ञा आपत्तिवुट्ठानकुसलता। वुट्ठानन्ति च यथापन्नाय आपत्तिया यथा तथा अनन्तरायतापादनम्। एवं वुट्ठानग्गहणेनेव देसनायपि सङ्गहो सिद्धो होति।&lt;br&gt;&#xA;धम्मवग्गवण्णना निट्ठिता।&lt;/p&gt;</description>
    </item>
    <item>
      <title>०९ (१०) ५. बालवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/09_10_5_bAlavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/09_10_5_bAlavaggavaNNanA/</guid>
      <description>&lt;p&gt;(१०) ५. बालवग्गवण्णना&lt;br&gt;&#xA;९९. पञ्चमस्स पठमे अनागतं भारं वहतीति अत्तनो असम्पत्तं भारं वहति। अथेरोव समानो थेरेहि वहितब्बं बीजनग्गाहधम्मज्झेसनादिभारं वहतीति एवमेत्थ अत्थो दट्ठब्बो। अट्ठकथायं (महाव॰ अट्ठ॰ १५९-१६०) पन यस्मा सम्मज्जनादिनवविधं पुब्बकिच्चं आणत्तेनेव कातब्बं, पातिमोक्खञ्च आणत्तेनेव उद्दिसितब्बं, तस्मा तं सब्बं विना आणत्तिया करोन्तो अनागतं भारं वहति नामाति दस्सेतुं ‘‘सम्मज्जनी पदीपो’’तिआदि वुत्तम्। यञ्हि ‘‘अनुजानामि, भिक्खवे, उपोसथागारं सम्मज्जितु’’न्तिआदिना नयेन पाळियं आगतम्। अट्ठकथासु च –&lt;br&gt;&#xA;‘‘सम्मज्जनी पदीपो च, उदकं आसनेन च।&lt;br&gt;&#xA;उपोसथस्स एतानि, ‘पुब्बकरण’न्ति वुच्चति॥&lt;br&gt;&#xA;‘‘छन्दपारिसुद्धिउतुक्खानं, भिक्खुगणना च ओवादो।&lt;br&gt;&#xA;उपोसथस्स एतानि, ‘पुब्बकिच्च’न्ति वुच्चती’’ति॥ (महाव॰ अट्ठ १६८) –&lt;br&gt;&#xA;एवं द्वीहि नामेहि नवविधं पुब्बकिच्चं दस्सितं, तं अकत्वा उपोसथं कातुं न वट्टति। तस्मा ‘‘अनुजानामि, भिक्खवे, थेरेन भिक्खुना नवं भिक्खुं आणापेतु’’न्ति वचनतो थेरेन आणत्तेन अगिलानेन भिक्खुना उपोसथागारं सम्मज्जितब्बं, पानीयं परिभोजनीयं उपट्ठपेतब्बं, आसनं पञ्ञापेतब्बं, पदीपो कातब्बो, अकरोन्तो दुक्कटं आपज्जति।&lt;br&gt;&#xA;थेरेनपि पतिरूपं ञत्वा आणापेतब्बं, आणापेन्तेनपि यं किञ्चि कम्मं करोन्तो वा सदा कालमेव एको वा भारनित्थरणको वा सरभाणकधम्मकथिकादीसु वा अञ्ञतरो न उपोसथागारसम्मज्जनत्थं आणापेतब्बो, अवसेसा पन वारेन आणापेतब्बा। सचे आणत्तो सम्मज्जनिं तावकालिकम्पि न लभति, साखाभङ्गं कप्पियं कारेत्वा सम्मज्जितब्बं, तम्पि अलभन्तस्स लद्धकप्पियं होति। पदीपकरणेपि वुत्तनयेनेव आणापेतब्बो, आणापेन्तेन च ‘‘अमुकस्मिं नाम ओकासे तेलं वा कपल्लिका वा अत्थि, तं गहेत्वा करोही’’ति वत्तब्बो। सचे तेलादीनि नत्थि, परियेसितब्बानि। परियेसित्वा अलभन्तस्स लद्धकप्पियं होति। अपि च कपाले अग्गि जालेतब्बो। आसनपञ्ञापनाणत्तियम्पि वुत्तनयेनेव आणापेतब्बो, आणत्तेन च सचे उपोसथागारे आसनानि नत्थि, सङ्घिकावासतो आहरित्वा पञ्ञापेत्वा पुन आहरितब्बानि, आसनेसु असति कटसारकेपि तट्टिकायोपि पञ्ञापेतुं वट्टति, तासुपि असति साखाभङ्गानि कप्पियं कारेत्वा पञ्ञापेतब्बानि। कप्पियकारकं अलभन्तस्स लद्धकप्पियं होति।&lt;br&gt;&#xA;छन्दपारिसुद्धीति एत्थ उपोसथकरणत्थं सन्निपतिते सङ्घे बहि उपोसथं कत्वा आगतेन सन्निपातट्ठानं गन्त्वा कायसामग्गिं अदेन्तेन छन्दो दातब्बो। योपि गिलानो वा किच्चप्पसुतो वा, तेन पारिसुद्धिं देन्तेन छन्दो दातब्बो। कथं दातब्बो? एकस्स भिक्खुनो सन्तिके ‘‘छन्दं दम्मि, छन्दं मे हर, छन्दं मे आरोचेही’’ति अयमत्थो कायेन वा वाचाय वा उभयेन वा विञ्ञापेतब्बो। एवं दिन्नो होति छन्दो। अकतूपोसथेन पन गिलानेन वा किच्चप्पसुतेन वा पारिसुद्धि दातब्बा। कथं दातब्बा? एकस्स भिक्खुनो सन्तिके ‘‘पारिसुद्धिं दम्मि, पारिसुद्धिं मे हर, पारिसुद्धिं मे आरोचेही’’ति अयमत्थो कायेन वा वाचाय वा उभयेन वा विञ्ञापेतब्बो। एवं दिन्ना होति पारिसुद्धि। तं पन देन्तेन छन्दोपि दातब्बो। वुत्तञ्हेतं भगवता – ‘‘अनुजानामि, भिक्खवे, तदहुपोसथे पारिसुद्धिं देन्तेन छन्दम्पि दातुं, सन्ति सङ्घस्स करणीय’’न्ति। तत्थ पारिसुद्धिदानं सङ्घस्सपि अत्तनोपि उपोसथकरणं सम्पादेति, न अवसेसं सङ्घकिच्चम्। छन्ददानं सङ्घस्सेव उपोसथकरणञ्च सेसकिच्चञ्च सम्पादेति, अत्तनो पन उपोसथो अकतोयेव होति, तस्मा पारिसुद्धिं देन्तेन छन्दोपि दातब्बो।&lt;br&gt;&#xA;उतुक्खानन्ति ‘‘हेमन्तादीनं उतूनं एत्तकं अतिक्कन्तं, एत्तकं अवसिट्ठ’’न्ति एवं उतूनं आचिक्खनम्। भिक्खुगणनाति ‘‘एत्तका भिक्खू उपोसथग्गे सन्निपतिता’’ति भिक्खूनं गणना। इदम्पि उभयं कत्वाव उपोसथो कातब्बो। ओवादोति भिक्खुनोवादो। न हि भिक्खूनीहि याचितं ओवादं अनारोचेत्वा उपोसथं कातुं वट्टति। भिक्खुनियो हि ‘‘स्वे उपोसथो’’ति आगन्त्वा ‘‘अयं उपोसथो चातुद्दसो, पन्नरसो’’ति पुच्छित्वा पुन उपोसथदिवसे आगन्त्वा ‘‘भिक्खुनिसङ्घो, अय्य, भिक्खुसङ्घस्स पादे वन्दति, ओवादूपसङ्कमनञ्च याचति, लभतु किर, अय्य, भिक्खुनिसङ्घो ओवादूपसङ्कमन’’न्ति एवं ओवादं याचन्ति। तं ठपेत्वा बालगिलानगमिये अञ्ञो सचेपि आरञ्ञको होति, अप्पटिग्गहेतुं न लभति, तस्मा येन सो पटिग्गहितो, तेन भिक्खुना उपोसथग्गे पातिमोक्खुद्देसको भिक्खु एवं वत्तब्बो ‘‘भिक्खुनिसङ्घो, भन्ते, भिक्खुसङ्घस्स पादे वन्दति, ओवादूपसङ्कमनञ्च याचति, लभतु किर, भन्ते, भिक्खुनिसङ्घो ओवादूपसङ्कमन’’न्ति।&lt;br&gt;&#xA;पातिमोक्खुद्देसकेन वत्तब्बं – ‘‘अत्थि कोचि भिक्खु भिक्खुनोवादको सम्मतो’’ति। सचे होति कोचि भिक्खु भिक्खुनोवादको सम्मतो, ततो तेन सो वत्तब्बो – ‘‘इत्थन्नामको भिक्खु भिक्खुनोवादको सम्मतो, तं भिक्खुनिसङ्घो उपसङ्कमतू’’ति। सचे नत्थि, ततो तेन पुच्छितब्बं – ‘‘को आयस्मा उस्सहति भिक्खुनियो ओवदितु’’न्ति। सचे कोचि उस्सहति, सोपि च अट्ठहि अङ्गेहि समन्नागतो, तं तत्थेव सम्मन्नित्वा ओवादप्पटिग्गाहको वत्तब्बो – ‘‘इत्थन्नामो भिक्खु भिक्खुनोवादको सम्मतो, तं भिक्खुनिसङ्घो उपसङ्कमतू’’ति। सचे पन न कोचि उस्सहति, पातिमोक्खुद्देसकेन वत्तब्बं – ‘‘नत्थि कोचि भिक्खु भिक्खुनोवादको सम्मतो, पासादिकेन भिक्खुनिसङ्घो सम्पादेतू’’ति। एत्तावता हि सिक्खत्तयसङ्गहितं सकलं सासनं आरोचितं होति। तेन भिक्खुना ‘‘साधू’’ति सम्पटिच्छित्वा पाटिपदे भिक्खुनीनं आरोचेतब्बम्। पातिमोक्खम्पि ‘‘न, भिक्खवे, अनज्झिट्ठेन पातिमोक्खं उद्दिसितब्बं, यो उद्दिसेय्य, आपत्ति दुक्कटस्सा’’ति वचनतो अनाणत्तेन न उद्दिसितब्बम्। ‘‘थेराधेय्यं पातिमोक्ख’’न्ति हि वचनतो सङ्घत्थेरो वा पातिमोक्खं उद्दिसेय्य , ‘‘अनुजानामि, भिक्खवे, यो तत्थ भिक्खु ब्यत्तो पटिबलो, तस्साधेय्यं पातिमोक्ख’’न्ति वचनतो नवकतरो वा थेरेन आणत्तो। दुतियादीनि उत्तानत्थानेव।&lt;br&gt;&#xA;१०९. एकादसमे न कुक्कुच्चायितब्बं कुक्कुच्चायतीति न कुक्कुच्चायितुं युत्तकं कुक्कुच्चायति। सूकरमंसं लभित्वा ‘‘अच्छमंस’’न्ति कुक्कुच्चायति, ‘‘सूकरमंस’’न्ति जानन्तोपि ‘‘अच्छमंस’’न्ति कुक्कुच्चायति, न परिभुञ्जतीति वुत्तं होति। एवं मिगमंसं ‘‘दीपिमंस’’न्ति, काले सन्तेयेव ‘‘कालो नत्थी’’ति, अप्पवारेत्वा ‘‘पवारितोम्ही’’ति, पत्ते रजस्मिं अपतितेयेव ‘‘पतित’’न्ति, अत्तानं उद्दिस्स मच्छमंसे अकतेयेव ‘‘मं उद्दिस्स कत’’न्ति कुक्कुच्चायति। कुक्कुच्चायितब्बं न कुक्कुच्चायतीति कुक्कुच्चायितुं युत्तं न कुक्कुच्चायति। अच्छमंसं लभित्वा ‘‘सूकरमंस’’न्ति न कुक्कुच्चायति, ‘‘अच्छमंस’’न्ति जानन्तोपि ‘‘सूकरमंस’’न्ति न कुक्कुच्चायति, मद्दित्वा वीतिक्कमतीति वुत्तं होति। एवं दीपिमंसं मिगमंसन्ति…पे॰… अत्तानं उद्दिस्स मच्छमंसे कते ‘‘मं उद्दिस्स कत’’न्ति न कुक्कुच्चायतीति एवमेत्थ अत्थो दट्ठब्बो। अट्ठकथायं पन ‘‘न कुक्कुच्चायितब्बन्ति सङ्घभोगस्स अपट्ठपनं अविचारणं न कुक्कुच्चायितब्बं नाम, तं कुक्कुच्चायति। कुक्कुच्चायितब्बन्ति तस्सेव पट्ठपनं विचारणं, तं न कुक्कुच्चायती’’ति एत्तकमेव वुत्तम्। तत्थ सङ्घभोगस्साति सङ्घस्स चतुपच्चयपरिभोगत्थाय दिन्नखेत्तवत्थुतळाकादिकस्स, ततो उप्पन्नधञ्ञहिरञ्ञादिकस्स च सङ्घस्स भोगस्स। अपट्ठपनन्ति असंविदहनम्। तेनाह ‘‘अविचारण’’न्ति। तस्सेवाति यथावुत्तस्सेव सङ्घभोगस्स।&lt;br&gt;&#xA;बालवग्गवण्णना निट्ठिता।&lt;br&gt;&#xA;दुतियपण्णासकं निट्ठितम्।&lt;br&gt;&#xA;३. ततियपण्णासकं&lt;/p&gt;</description>
    </item>
    <item>
      <title>१० (११) १. आसादुप्पजहवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/10_11_1_AsAduppajahavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/10_11_1_AsAduppajahavaggavaNNanA/</guid>
      <description>&lt;p&gt;(११) १. आसादुप्पजहवग्गवण्णना&lt;br&gt;&#xA;११९. ततियपण्णासकस्स पठमे दुक्खेन पजहितब्बाति दुप्पजहा। दुच्चजातिआदीसुपि एसेव नयो। द्विन्नं आसानं दुच्चजभावो कथं जानितब्बोति पठमं ताव लाभासाय दुच्चजभावं विभावेति ‘‘लाभासाया’’तिआदिना। उभतोब्यूळ्हन्ति युद्धत्थाय उभतो सन्निपतितम्। पक्खन्दन्तीति अनुप्पविसन्ति। जीवितासाय दुप्पजहत्तातिआदिना जीवितासाय दुच्चजभावं विभावेति।&lt;br&gt;&#xA;१२०. दुतिये दुल्लभाति न सुलभा। इणं देमीति सञ्ञं करोतीति एवं सञ्ञं करोन्तो विय होतीति अत्थो। एत्थ च ‘‘पुब्बकारीति पठमं उपकारस्स कारको। कतञ्ञू कतवेदीति तेन कतं ञत्वा पच्छा कारको। तेसु पुब्बकारी ‘इणं देमी’ति सञ्ञं करोति, पच्छा कारको ‘इणं जीरापेमी’ति सञ्ञं करोती’’ति एत्तकमेव इध वुत्तम्। पुग्गलपण्णत्तिसंवण्णनायं (पु॰ प॰ अट्ठ॰ ८३) पन –&lt;br&gt;&#xA;‘‘पुब्बकारीति पठममेव कारको। कतवेदीति कतं वेदेति, विदितं पाकटं करोति। ते अगारियानगारियेहि दीपेतब्बा। अगारिकेसु हि मातापितरो पुब्बकारिनो नाम, पुत्तधीतरो पन मातापितरो पटिजग्गन्ता अभिवादनादीनि तेसं कुरुमाना कतवेदिनो नाम। अनगारियेसु आचरियुपज्झाया पुब्बकारिनो नाम, अन्तेवासिकसद्धिविहारिका आचरियुपज्झाये पटिजग्गन्ता अभिवादनादीनि च तेसं कुरुमाना कतवेदिनो नाम। तेसं आविभावत्थाय उपज्झायपोसकसोणत्थेरादीनं वत्थूनि कथेतब्बानि।&lt;br&gt;&#xA;‘‘अपरो नयो – परेन अकतेयेव उपकारे अत्तनि कतं उपकारं अनपेक्खित्वा कारको पुब्बकारी, सेय्यथापि मातापितरो चेव आचरियुपज्झाया च। सो दुल्लभो सत्तानं तण्हाभिभूतत्ता। परेन कतस्स उपकारस्स अनुरूपप्पवत्तिं अत्तनि कतं उपकारं उपकारतो जानन्तो वेदियन्तो कतञ्ञुकतवेदी सेय्यथापि मातापितुआचरियुपज्झायेसु सम्मापटिपन्नो। सोपि दुल्लभो सत्तानं अविज्जाभिभूतत्ता। अपिच अकारणवच्छलो पुब्बकारी, सकारणवच्छलो कतञ्ञुकतवेदी। ‘करिस्सति मे’ति एवमादिकारणनिरपेक्खकिरियो पुब्बकारी, ‘करिस्सति मे’ति एवमादिकारणसापेक्खकिरियो कतञ्ञुकतवेदी। तमोजोतिपरायणो पुब्बकारी, जोतिजोतिपरायणो कतञ्ञुकतवेदी। देसेता पुब्बकारी, पटिपज्जिता कतञ्ञुकतवेदी। सदेवके लोके अरहं सम्मासम्बुद्धो पुब्बकारी, अरियसावको कतञ्ञुकतवेदी’’ति वुत्तम्।&lt;br&gt;&#xA;तत्थ कारणेन विना पवत्तहितचित्तो अकारणवच्छलो। अनागतम्हि पयोजनं अपेक्खमानो ‘‘करिस्सति मे’’तिआदिना चित्तेन पठमं गहितं तादिसं कतं उपादाय कतञ्ञू एव नाम होति, न पुब्बकारीति अधिप्पायेन ‘‘करिस्सति मेति एवमादिकारणसापेक्खकिरियो कतञ्ञुकतवेदी’’ति वुत्तम्। तमोजोतिपरायणो पुञ्ञफलानि अनुपजीवन्तो एव पुञ्ञानि करोतीति ‘‘पुब्बकारी’’ति वुत्तो। पुञ्ञफलं उपजीवन्तो हि कतञ्ञुपक्खे तिट्ठति।&lt;br&gt;&#xA;१२१. ततिये तित्तोति सुहितो परियोसितो निट्ठितकिच्चताय निरुस्सुक्को। गुणपारिपूरिया हि परिपुण्णो यावदत्थो इध तित्तो वुत्तो। तप्पेताति अञ्ञेसम्पि तित्तिकरो। पच्चेकबुद्धो च तथागतसावको च खीणासवो तित्तोति एत्थ पच्चेकबुद्धो नवलोकुत्तरधम्मेहि सयं तित्तो परिपुण्णो, अञ्ञं पन तप्पेतुं न सक्कोति। तस्स हि धम्मकथाय अभिसमयो न होति, सावकानं पन धम्मकथाय अपरिमाणानं देवमनुस्सानं अभिसमयो होति। एवं सन्तेपि यस्मा ते धम्मं देसेन्ता न अत्तनो वचनं कत्वा कथेन्ति, बुद्धानं वचनं कत्वा कथेन्ति, सोतुं निसिन्नपरिसापि – ‘‘अयं भिक्खु न अत्तना पटिविद्धं धम्मं कथेती’’ति चित्तीकारं करोति। इति सो चित्तीकारो बुद्धानंयेव होति। एवं तत्थ सम्मासम्बुद्धोव तप्पेता नाम। यथा हि ‘‘असुकस्स नाम इदञ्चिदञ्च देथा’’ति रञ्ञा आणत्ते किञ्चापि आनेत्वा देन्ति, अथ खो राजाव तत्थ दायको। येहिपि लद्धं होति, ते ‘‘रञ्ञा अम्हाकं ठानन्तरं दिन्नं, इस्सरियविभवो दिन्नो’’त्वेव गण्हन्ति, न ‘‘राजपुरिसेही’’ति एवंसम्पदमिदं वेदितब्बम्।&lt;br&gt;&#xA;१२२. चतुत्थे दुत्तप्पयाति अतप्पया, न सक्का केनचि तप्पेतुम्। यो हि उपट्ठाककुलं वा ञातिकुलं वा निस्साय वसमानो चीवरे जिण्णे तेहि दिन्नं चीवरं निक्खिपति, न परिभुञ्जति । पुनप्पुनं दिन्नम्पि गहेत्वा निक्खिपतेव। यो च तेनेव नयेन लद्धं लद्धं विस्सज्जेति, परस्स देति, पुनप्पुनं लद्धम्पि तथेव करोति। इमे द्वे पुग्गला सकटेहिपि पच्चये उपनेन्तेन तप्पेतुं न सक्काति दुत्तप्पया।&lt;br&gt;&#xA;१२३. पञ्चमे न विस्सज्जेतीति अत्तनो अकत्वा परस्स न देति, अतिरेके पन सति न निक्खिपति, परस्स देति। तेनेवाह ‘‘सब्बंयेव परेसं न देती’’तिआदि। इदं वुत्तं होति ‘‘यो भिक्खु उपट्ठाककुला वा ञातिकुला वा जिण्णचीवरो साटकं लभित्वा चीवरं कत्वा परिभुञ्जति न निक्खिपति, अग्गळं दत्वा पारुपन्तोपि पुनपि दिय्यमाने सहसा नप्पटिग्गण्हाति। यो च लद्धं लद्धं अत्तना परिभुञ्जति, परेसं न देति। इमे द्वेपि सुखेन सक्का तप्पेतुन्ति सुतप्पया’’ति।&lt;br&gt;&#xA;१२४-१२७. छट्ठसत्तमादीनि उत्तानत्थानेव।&lt;br&gt;&#xA;आसादुप्पजहवग्गवण्णना निट्ठिता।&lt;/p&gt;</description>
    </item>
    <item>
      <title>११ (१२) २. आयाचनवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/11_12_2_AyAchanavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/11_12_2_AyAchanavaggavaNNanA/</guid>
      <description>&lt;p&gt;(१२) २. आयाचनवग्गवण्णना&lt;br&gt;&#xA;१३१. सद्धो भिक्खूति सद्धाय समन्नागतो भिक्खु। यो भिक्खु सारिपुत्तमोग्गल्लानेहि सदिसभावं पत्थेति, सो येहि गुणेहि सारिपुत्तमोग्गल्लाना एतदग्गे ठपिता, ते गुणे अत्तनो अभिकङ्खेय्याति आह ‘‘यादिसो सारिपुत्तत्थेरो पञ्ञाया’’तिआदि। इतो उत्तरि पत्थेन्तो मिच्छा पत्थेय्याति सारिपुत्तमोग्गल्लानानं ये पञ्ञादयो गुणा उपलब्भन्ति, ततो उत्तरि पत्थेन्तो मिच्छा पत्थेय्य। अग्गसावकगुणपरमा हि सावकगुणमरियादा। तेसं सावकगुणानं यदिदं अग्गसावकगुणा, न ततो परं सावकगुणा नाम अत्थि। तेनेवाह ‘‘यं नत्थि, तस्स पत्थितत्ता’’ति। सेसमेत्थ उत्तानमेव।&lt;br&gt;&#xA;१३५. पञ्चमे यस्स गुणा खता उपहता च, सो खतो उपहतो नाम होतीति आह ‘‘गुणानं खतत्ता’’तिआदि। खतत्ताति छिन्नत्ता। उपहतत्ताति नट्ठत्ता। तेनाह ‘‘छिन्नगुणं नट्ठगुणन्ति अत्थो’’ति। अपुञ्ञस्स पसवो नाम अत्थतो पटिलाभोति आह ‘‘पसवतीति पटिलभती’’ति, अत्तनो सन्ताने उप्पादेतीति अत्थो। अननुपविसित्वाति ञाणेन अनोगाहेत्वा। सेसमेत्थ छट्ठादीनि च सुविञ्ञेय्यानेव।&lt;br&gt;&#xA;आयाचनवग्गवण्णना निट्ठिता।&lt;/p&gt;</description>
    </item>
    <item>
      <title>१२ (१३) ३. दानवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/12_13_3_dAnavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/12_13_3_dAnavaggavaNNanA/</guid>
      <description>&lt;p&gt;(१३) ३. दानवग्गवण्णना&lt;br&gt;&#xA;१४२. ततियस्स पठमे दीयतीति दानं, देय्यधम्मस्सेतं अधिवचनम्। दीयति अनेनाति वा दानं, परिच्चागचेतनायेतं अधिवचनम्। अयं दुविधोपि अत्थो इधाधिप्पेतोति आह ‘‘दिय्यनकवसेन दानानी’’तिआदि। तत्थ दिय्यनकवसेनाति दातब्बवसेन। अमतपत्तिपटिपदन्ति अमतप्पत्तिहेतुभूतं सम्मापटिपदम्।&lt;br&gt;&#xA;१४३-१५१. दुतियादीनि च सुविञ्ञेय्यानेव।&lt;br&gt;&#xA;दानवग्गवण्णना निट्ठिता।&lt;/p&gt;</description>
    </item>
    <item>
      <title>१३ (१४) ४. सन्थारवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/13_14_4_santhAravaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/13_14_4_santhAravaggavaNNanA/</guid>
      <description>&lt;p&gt;(१४) ४. सन्थारवग्गवण्णना&lt;br&gt;&#xA;१५२. चतुत्थस्स पठमे आमिसस्स च धम्मस्स च अलाभेन अत्तनो परस्स च अन्तरे सम्भवन्तस्स छिद्दस्स विवरस्स भेदस्स सन्थरणं पिदहनं सङ्गण्हनं सन्थारो। अयञ्हि लोकसन्निवासो अलब्भमानेन आमिसेन धम्मेन चाति द्वीहि छिद्दो। तस्स तं छिद्दं यथा न पञ्ञायति , एवं पीठस्स विय पच्चत्थरणेन आमिसेन धम्मेन च सन्थरणं सङ्गण्हनं सन्थारोति वुच्चति। एत्थ च आमिसेन सङ्गहो आमिससन्थारो नाम। तं करोन्तेन मातापितूनं भिक्खुगतिकस्स वेय्यावच्चकरस्स रञ्ञो चोरानञ्च अग्गं अग्गहेत्वापि दातुं वट्टति। आमसित्वा दिन्नेहि राजानो च चोरा च अनत्थम्पि करोन्ति, जीवितक्खयम्पि पापेन्ति। अनामसित्वा दिन्नेन अत्तमना होन्ति, चोरनागवत्थुआदीनि चेत्थ वत्थूनि कथेतब्बानि। तानि समन्तपासादिकाय विनयट्ठकथायं (पारा॰ १८५) वित्थारितानि। सक्कच्चं उद्देसदानं पाळिवण्णना धम्मकथाकथनन्ति एवं धम्मेन सङ्गहो धम्मसन्थारो नाम।&lt;br&gt;&#xA;१५३-१६३. दुतियादीनि उत्तानत्थानेव।&lt;br&gt;&#xA;सन्थारवग्गवण्णना निट्ठिता।&lt;/p&gt;</description>
    </item>
    <item>
      <title>१४ (१५) ५. समापत्तिवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/14_15_5_samApattivaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/14_15_5_samApattivaggavaNNanA/</guid>
      <description>&lt;p&gt;(१५) ५. समापत्तिवग्गवण्णना&lt;br&gt;&#xA;१६४. पञ्चमस्स पठमे ‘‘इतो पुब्बे परिकम्मं पवत्तं, इतो परं भवङ्गं मज्झे समापत्ती’’ति एवं सह परिकम्मेन अप्पनापरिच्छेदप्पजानना पञ्ञा समापत्तिकुसलता। वुट्ठाने कुसलभावो वुट्ठानकुसलता। पगेव वुट्ठानपरिच्छेदकञाणन्ति एवमेत्थ अत्थो दट्ठब्बो।&lt;br&gt;&#xA;१६५. दुतिये उजुनो भावो अज्जवं, अजिम्हता अकुटिलता अवङ्कताति अत्थो। अभिधम्मेपि (ध॰ स॰ १३४६) वुत्तं – ‘‘तत्थ कतमो अज्जवो? या अज्जवता अजिम्हता अकुटिलता अवङ्कता, अयं वुच्चति अज्जवो’’ति। अनज्जवञ्च अज्जवप्पटिक्खेपेन वेदितब्बम्। गोमुत्तवङ्कता, चन्दलेखावङ्कता, नङ्गलकोटिवङ्कताति हि तयो अनज्जवा। एकच्चो हि भिक्खु पठमवये मज्झिम-पच्छिमवये च एकवीसतिया अनेसनासु छसु च अगोचरेसु चरति, अयं गोमुत्तवङ्कता नाम, आदितो पट्ठाय याव परियोसाना पटिपत्तिया वङ्कभावतो। एको पठमवये पच्छिमवये च चतुपारिसुद्धिसीलं पूरेति, लज्जी कुक्कुच्चको सिक्खाकामो होति, मज्झिमवये पुरिमसदिसो, अयं चन्दलेखावङ्कता नाम, पटिपत्तिया मज्झट्ठाने वङ्कभावापत्तितो। एको पठमवयेपि मज्झिमवयेपि चतुपारिसुद्धिसीलं पूरेति, लज्जी कुक्कुच्चको सिक्खाकामो होति, पच्छिमवये पुरिमसदिसो, अयं नङ्गलकोटिवङ्कता नाम, परियोसाने वङ्कभावापत्तितो। एको सब्बम्पेतं वङ्कतं पहाय तीसु वयेसु पेसलो लज्जी कुक्कुच्चको सिक्खाकामो होति, तस्स यो सो उजुभावो, इदं अज्जवं नाम, सब्बत्थ उजुभावसिद्धितो।&lt;br&gt;&#xA;मद्दवन्ति एत्थ ‘‘लज्जव’’न्तिपि पठन्ति। एवं पनेत्थ अत्थो – ‘‘तत्थ कतमो लज्जवो? यो हिरीयति हिरीयितब्बेन हिरीयति पापकानं अकुसलानं धम्मानं समापत्तिया, अयं वुच्चति लज्जवो’’ति एवं वुत्तो लज्जिभावो लज्जवं नाम। इदं पनेत्थ निब्बचनं – लज्जतीति लज्जो, हिरिमा, तस्स भावो लज्जवं, हिरीति अत्थो। लज्जा एतस्स अत्थीति लज्जी यथा ‘‘माली मायी’’ति, तस्स भावो लज्जिभावो, सा एव लज्जा।&lt;br&gt;&#xA;१६६. ततिये अधिवासनखन्तीति एत्थ अधिवासनं वुच्चति खमनम्। तञ्हि परेसं दुक्कटं दुरुत्तञ्च पटिविरोधाकरणेन अत्तनो उपरि आरोपेत्वा वासनतो ‘‘अधिवासन’’न्ति वुच्चति। अधिवासनलक्खणा खन्ति अधिवासनखन्ति। सुचिसीलता सोरच्चम्। सा हि सोभनकम्मरतता। सुट्ठु वा पापतो ओरतभावो विरतताति आह ‘‘सुरतभावो’’ति। तेनेव अभिधम्मेपि (ध॰ स॰ १३४९) –&lt;br&gt;&#xA;‘‘तत्थ कतमं सोरच्चं? यो कायिको अवीतिक्कमो वाचसिको अवीतिक्कमो कायिकवाचसिको अवीतिक्कमो, इदं वुच्चति सोरच्चं, सब्बोपि सीलसंवरो सोरच्च’’न्ति – आगतो।&lt;br&gt;&#xA;१६७. चतुत्थे सखिलो वुच्चति सण्हवाचो, तस्स भावो साखल्यं, सण्हवाचता। तेनाह ‘‘सण्हवाचावसेन सम्मोदमानभावो’’ति। सण्हवाचावसेन हि सम्मोदमानस्स पुग्गलस्स भावो नाम सण्हवाचता। तेनेव अभिधम्मे (ध॰ स॰ १३५०) –&lt;br&gt;&#xA;‘‘तत्थ कतमं साखल्यं? या सा वाचा अण्डका कक्कसा परकटुका पराभिसज्जनी कोधसामन्ता असमाधिसंवत्तनिका, तथारूपिं वाचं पहाय या सा वाचा नेला कण्णसुखा पेमनीया हदयङ्गमा पोरी बहुजनकन्ता बहुजनमनापा, तथारूपिं वाचं भासिता होति, या तत्थ सण्हवाचता सखिलवाचता अफरुसवाचता, इदं वुच्चति साखल्य’’न्ति वुत्तम्।&lt;br&gt;&#xA;तत्थ अण्डकाति सदोसे सवणे रुक्खे निय्यासपिण्डो, अहिच्छत्तादीनि वा उट्ठितानि अण्डकानीति वदन्ति, फेग्गुरुक्खस्स पन कुथितस्स अण्डानि विय उट्ठिता चुण्णपिण्डियो वा गण्ठियो वा अण्डका। इध पन ब्यापज्जनकक्कसादिसभावतो कण्टकप्पटिभागेन वाचा अण्डकाति वुत्ता। पदुमनाळं विय सोतं घंसयमाना पविसन्ती कक्कसा दट्ठब्बा। कोधेन निब्बत्ता तस्स परिवारभूता कोधसामन्ता। पुरे संवद्धनारी पोरी। सा विय सुकुमारा मुदुका वाचा पोरी वियाति पोरी। सण्हवाचतातिआदिना तं वाचं पवत्तमानं दस्सेति।&lt;br&gt;&#xA;१६८. पञ्चमे ‘‘अविहिंसाति करुणापुब्बभागो’’ति एत्तकमेव इध वुत्तं, दीघनिकायट्ठकथाय सङ्गीतिसुत्तवण्णनायं (दी॰ नि॰ अट्ठ॰ ३.३०४) पन ‘‘अविहिंसाति करुणापि करुणापुब्बभागोपी’’ति वुत्तम्। अभिधम्मेपि (विभ॰ १८२) ‘‘तत्थ कतमा अविहिंसा? या सत्तेसु करुणा करुणायना करुणायितत्तं करुणाचेतोविमुत्ति, अयं वुच्चति अविहिंसा’’ति आगतम्। एत्थापि हि या काचि करुणा ‘‘करुणा’’ति वुत्ता, करुणाचेतोविमुत्ति पन अप्पनाप्पत्ताव।&lt;br&gt;&#xA;सुचिसद्दतो भावे यकारं इकारस्स च उकारादेसं कत्वा अयं निद्देसोति आह ‘‘सोचब्यं सुचिभावो’’ति। एत्थ च सोचब्यन्ति सीलवसेन सुचिभावोति वुत्तम्। दीघनिकायट्ठकथाय सङ्गीतिसुत्तवण्णनायं (दी॰ नि॰ अट्ठ॰ ३.३०४) पन ‘‘सोचेय्यन्ति मेत्ताय च मेत्तापुब्बभागस्स च वसेन सुचिभावो’’ति वुत्तम्। तेनेव अभिधम्मेपि ‘‘तत्थ कतमं सोचब्यं? या सत्तेसु मेत्ति मेत्तायना मेत्तायितत्तं मेत्ताचेतोविमुत्ति, इदं वुच्चति सोचब्य’’न्ति निद्देसो कतो। एत्थापि हि ‘‘मेत्ती’’तिआदिना या काचि मेत्ता वुत्ता, मेत्ताचेतोविमुत्ति पन अप्पनाप्पत्ताव।&lt;br&gt;&#xA;१६९-१७१. छट्ठसत्तमअट्ठमानि हेट्ठा वुत्तनयानेव।&lt;br&gt;&#xA;१७२. नवमे कामं सम्पयुत्तधम्मेसु थिरभावोपि बलट्ठो एव, पटिपक्खेहि पन अकम्पनीयतं सातिसयं बलट्ठोति वुत्तं ‘‘मुट्ठस्सच्चे अकम्पनेना’’तिआदि।&lt;br&gt;&#xA;१७३. दसमे पच्चनीकधम्मसमनतो समथो, समाधीति आह ‘‘समथोति चित्तेकग्गता’’ति। अनिच्चादिना विविधेनाकारेन दस्सनतो पस्सनतो विपस्सना, पञ्ञाति आह ‘‘सङ्खारपरिग्गाहकञाण’’न्ति।&lt;br&gt;&#xA;१७४. एकादसमे दुस्सील्यन्ति समादिन्नस्स सीलस्स भेदकरो वीतिक्कमो। दिट्ठिविपत्तीति ‘‘अत्थि दिन्न’’न्तिआदिनयप्पवत्ताय सम्मादिट्ठिया दूसिका मिच्छादिट्ठीति आह ‘‘दिट्ठिविपत्तीति मिच्छादिट्ठी’’ति।&lt;br&gt;&#xA;१७५. द्वादसमे सीलसम्पदाति सब्बभागतो तस्स अनूनतापत्ति परिपुण्णभावो सीलसम्पदा। परिपूरणत्थो हेत्थ सम्पदासद्दो। तेनेवाह ‘‘परिपुण्णसीलता’’ति। दिट्ठिसम्पदाति अत्थिकदिट्ठिआदिसम्मादिट्ठिपारिपूरिभावेन पवत्तं ञाणम्। तञ्च कम्मस्सकतासम्मादिट्ठिआदिवसेन पञ्चविधं होतीति आह ‘‘तेन कम्मस्सकता’’ति।&lt;br&gt;&#xA;१७६. तेरसमे सीलविसुद्धीति विसुद्धिं पापेतुं समत्थं सीलं, चित्तविसुद्धिआदिउपरिविसुद्धिया पच्चयो भवितुं समत्थं विसुद्धसीलन्ति वुत्तं होति। सुविसुद्धमेव हि सीलं तस्सा पदट्ठानं होति। तेनाह ‘‘सीलविसुद्धीहि विसुद्धिसम्पापकं सील’’न्ति। एत्थापि विसुद्धिसम्पापकन्ति चित्तविसुद्धिआदिउपरिविसुद्धिया सम्पापकन्ति अत्थो दट्ठब्बो। अभिधम्मे (ध॰ स॰ १३७२) पनायं ‘‘तत्थ कतमा सीलविसुद्धि? कायिको अवीतिक्कमो वाचसिको अवीतिक्कमो कायिकवाचसिको अवीतिक्कमो, अयं वुच्चति सीलविसुद्धी’’ति एवं विभत्ता।&lt;br&gt;&#xA;दिट्ठिविसुद्धीति विसुद्धिं पापेतुं समत्थं दस्सनञाणं दस्सनविसुद्धि, परमत्थविसुद्धिं निब्बानञ्च पापेतुं उपनेतुं समत्थं कम्मस्सकतञाणादि सम्मादस्सनन्ति अत्थो। तेनाह ‘‘विसुद्धिसम्पापिका…पे॰… पञ्चविधापि वा सम्मादिट्ठी’’ति। एत्थापि विसुद्धिसम्पापिकाति ञाणदस्सनविसुद्धिया दस्सननिब्बानसङ्खाताय परमत्थविसुद्धिया च सम्पापिकाति एवमत्थो दट्ठब्बो। अभिधम्मे (ध॰ स॰ १३७३) पनायं ‘‘तत्थ कतमा दिट्ठिविसुद्धि? कम्मस्सकतञाणं, सच्चानुलोमिकं ञाणं, मग्गस्स मग्गसमङ्गिस्स ञाणं, फलसमङ्गिस्स ञाण’’न्ति एवं वुत्तम्।&lt;br&gt;&#xA;एत्थ च इदं अकुसलकम्मं नो सकं, इदं पन कम्मं सकन्ति एवं ब्यतिरेकतो अन्वयतो च कम्मस्सकतजाननञाणं कम्मस्सकतञाणम्। तिविधदुच्चरितञ्हि अत्तना कतम्पि परेन कतम्पि नो सककम्मं नाम होति अत्थभञ्जनतो, सुचरितं सककम्मं नाम अत्थजननतो। विपस्सनाञाणं पन वचीसच्चञ्च अनुलोमेति, परमत्थसच्चञ्च न विलोमेतीति सच्चानुलोमिकञाणन्ति वुत्तम्। विपस्सनाञाणञ्हि लक्खणानि पटिविज्झनत्थं आरम्भकाले ‘‘अनिच्चं दुक्खं अनत्ता’’ति पवत्तं वचीसच्चञ्च अनुलोमेति, तथेव पटिविज्झनतो परमत्थसच्चं निब्बानञ्च न विलोमेति न विराधेति एकन्तेनेव सम्पापनतो।&lt;br&gt;&#xA;१७७. चुद्दसमे दिट्ठिविसुद्धीति पठममग्गसम्मादिट्ठि वुत्ता। यथादिट्ठिस्स च पधानन्ति तंसम्पयुत्तमेव वीरियम्। तेनेव दीघनिकायट्ठकथायं (दी॰ नि॰ अट्ठ॰ ३.३०४) ‘‘दिट्ठिविसुद्धीति ञाणदस्सनं कथितम्। यथादिट्ठिस्स च पधानन्ति तंसम्पयुत्तमेव वीरिय’’न्ति वुत्तम्। एत्थ हि ञाणदस्सनन्ति ञाणभूतं दस्सनम्। तेन दस्सनमग्गं वदति। तंसम्पयुत्तमेव वीरियन्ति पठममग्गसम्पयुत्तवीरियमाह। अपिच दिट्ठिविसुद्धीति सब्बापि मग्गसम्मादिट्ठि। यथादिट्ठिस्स च पधानन्ति तंसम्पयुत्तमेव वीरियम्। तेनेव दीघनिकायट्ठकथायं ‘‘अपिच पुरिमपदेन चतुमग्गञाणं, पच्छिमपदेन तंसम्पयुत्तं वीरिय’’न्ति वुत्तम्।&lt;br&gt;&#xA;अथ वा दिट्ठीविसुद्धीति कम्मस्सकतञाणादिसङ्खाता सब्बापि सम्मादिट्ठि वुत्ता। यथादिट्ठिस्स च पधानन्ति यो चेतसिको वीरियारम्भो…पे॰… सम्मावायामोति। अयमेव पाळिया समेति। अभिधम्मे हि ‘‘दिट्ठिविसुद्धि खो पनाति या पञ्ञा पजानना…पे॰… अमोहो धम्मविचयो सम्मादिट्ठि। यथादिट्ठिस्स च पधानन्ति यो चेतसिको वीरियारम्भो…पे॰… सम्मावायामो’’ति एवमयं दुको विभत्तो। तेनेव अभिधम्मट्ठकथायं (ध॰ स॰ अट्ठ॰ १३७४) ‘‘या पञ्ञा पजाननातिआदीहि हेट्ठा वुत्तानि कम्मस्सकतञाणादीनेव चत्तारि ञाणानि विभत्तानि। ‘यो चेतसिको वीरियारम्भो’तिआदीहि पदेहि निद्दिट्ठं वीरियं गहितं पञ्ञाय लोकियट्ठाने लोकियं, लोकुत्तरट्ठाने लोकुत्तर’’न्ति वुत्तम्।&lt;br&gt;&#xA;इधापि विसुद्धिसम्पापिका चतुमग्गसम्मादिट्ठि, पञ्चविधापि वा सम्मादिट्ठि दिट्ठिविसुद्धीति अधिप्पायेन ‘‘दिट्ठिविसुद्धीति विसुद्धिसम्पापिका सम्मादिट्ठियेवा’’ति वुत्तम्। हेट्ठिममग्गसम्पयुत्तं वीरियन्ति इदं पन ‘‘यथादिट्ठिस्स च पधानन्ति पठममग्गसम्पयुत्तं वीरियन्ति वुत्त’’न्ति अधिप्पायेन वदति। एत्थ च तंतंभाणकानं मतभेदेनायं वण्णनाभेदोति न अट्ठकथावचनानं अञ्ञमञ्ञविरोधो सङ्कितब्बो। अथ यथादिट्ठिस्स च पधानन्ति हेट्ठिममग्गसम्पयुत्तमेव वीरियं कस्मा वुत्तन्ति आह ‘‘तञ्हि तस्सा दिट्ठिया अनुरूपत्ता’’तिआदि। तत्थ तस्सा दिट्ठियाति हेट्ठिममग्गसम्पयुत्ताय दिट्ठिया। यथादिट्ठिस्साति अनुरूपदिट्ठिस्स कल्याणदिट्ठिस्स निब्बत्तितप्पकारदिट्ठिस्स वा निब्बत्तेतब्बपधानानुरूपदिट्ठिस्स यथादिट्ठिप्पवत्तकिरियस्स वाति एवम्पेत्थ अत्थं संवण्णयन्ति।&lt;br&gt;&#xA;१७८. पन्नरसमे समत्तं तुस्सनं तित्ति सन्तुट्ठि, नत्थि एतस्स सन्तुट्ठीति असन्तुट्ठि, असन्तुट्ठिस्स भावो असन्तुट्ठिता। या कुसलानं धम्मानं भावनाय असन्तुट्ठस्स भिय्योकम्यता, तस्सा एतं अधिवचनम्। ताय हि समङ्गिभूतो पुग्गलो सीलं पूरेत्वा झानं उप्पादेति, झानं लभित्वा विपस्सनं आरभति, आरद्धविपस्सको अरहत्तं अग्गहेत्वा अन्तरा वोसानं नापज्जति, ‘‘अलमेत्तावता कतमेत्तावता’’ति सङ्कोचं न पापुणाति। तेनाह ‘‘अञ्ञत्र अरहत्तमग्गा कुसलेसु धम्मेसु असन्तुट्ठिभावो’’ति। तत्र अञ्ञत्र अरहत्तमग्गाति अरहत्तमग्गसम्पत्तं विनाति अत्थो। ‘‘अप्पटिवानिता च पधानस्मि’’न्ति इदं हेट्ठा वुत्तनयत्ता उत्तानत्थमेवाति न विभत्तम्।&lt;br&gt;&#xA;१७९. सोळसमे मुट्ठा नट्ठा सति एतस्साति मुट्ठस्सति, तस्स भावो मुट्ठस्सच्चन्ति आह ‘‘मुट्ठस्सच्चन्ति मुट्ठस्सतिभावो’’ति। मुट्ठस्सतिभावोति च सतिप्पटिपक्खो धम्मो, न सतिया अभावमत्तम्। असम्पजञ्ञन्ति ‘‘तत्थ कतमं असम्पजञ्ञं? यं अञ्ञाणं अदस्सनं…पे॰… अविज्जालङ्घी मोहो अकुसलमूल’’न्ति (ध॰ स॰ १३५७) एवं वुत्ता अविज्जायेव। तथा हि विज्जापटिपक्खो अविज्जा विज्जाय पहातब्बतो, एवं सम्पजञ्ञप्पटिपक्खो असम्पजञ्ञम्। यस्मा पन सम्पजञ्ञप्पटिपक्खे सति तस्स वसेन ञाणस्स अभावो होति, तस्मा वुत्तं ‘‘अञ्ञाणभावो’’ति।&lt;br&gt;&#xA;१८०. सत्तरसमे अपिलापनलक्खणा सतीति उदके लाबु विय येन चित्तं आरम्मणे पिलवित्वा विय तिट्ठति, न ओगाहति, तं पिलापनम्। न पिलापनं अपिलापनं, तं लक्खणं सभावो एतिस्साति अपिलापनलक्खणा।&lt;br&gt;&#xA;समापत्तिवग्गवण्णना निट्ठिता।&lt;br&gt;&#xA;ततियपण्णासकं निट्ठितम्।&lt;/p&gt;</description>
    </item>
    <item>
      <title>२३ (६) १. ब्राह्मणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/23_6_1_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/23_6_1_brAhmaNavaggo/</guid>
      <description>&lt;p&gt;(६) १. ब्राह्मणवग्गो&lt;/p&gt;&#xA;&lt;h2 id=&#34;१-पठमदवबरहमणसततवणणन&#34;&gt;१. पठमद्वेब्राह्मणसुत्तवण्णना&lt;/h2&gt;&#xA;&lt;p&gt;५२. ब्राह्मणवग्गस्स पठमे जराजिण्णाति जरावसेन जिण्णा, न ब्याधिआदीनं वसेन जिण्णसदिसत्ता जिण्णा। वयोवुद्धाति वयसो वुद्धिप्पत्तिया वुद्धा, न सीलादिवुद्धिया। जातिमहल्लकाति जातिया महन्तताय चिररत्तञ्ञुताय जातिमहल्लका। तयो अद्धे अतिक्कन्ताति पठमो, मज्झिमो, पच्छिमोति तयो अद्धे अतीता। ततियं वयं अनुप्पत्ताति ततो एव पच्छिमं वयं अनुप्पत्ता। अकतभयपरित्ताणाति एत्थ भयपरित्ताणन्ति दुग्गतिभयतो परित्तायकं पुञ्ञं, तं अकतं एतेहीति अकतभयपरित्ताणा। पतिट्ठाकम्मन्ति सुगतिसङ्खातप्पतिट्ठावहं कम्मम्। उपसंहरीयतीति सम्पापीयति। ‘‘उपनीयती’’ति वुत्तं, किं केन उपनीयतीति आह ‘‘अयञ्हि जातिया जरं उपनीयती’’तिआदि। अयन्ति लोको। जातो न जातभावेनेव तिट्ठति, अथ खो ततो परं जरं पापीयति, जराय ब्याधिं पापीयति। एवं परतो परं दुक्खमेव उपनीयति।&lt;br&gt;&#xA;तायनट्ठेनाति रक्खनट्ठेन। निलीयनट्ठेनाति निलीनट्ठानभावेन। पतिट्ठानट्ठेनाति पतिट्ठानभावेन। अवस्सयनट्ठेनाति अवस्सयितब्बभावेन। उत्तमगतिवसेनाति परमगतिभावेन।&lt;br&gt;&#xA;पठमद्वेब्राह्मणसुत्तवण्णना निट्ठिता।&lt;/p&gt;</description>
    </item>
    <item>
      <title>२४ (७) २. महावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/24_7_2_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/24_7_2_mahAvaggo/</guid>
      <description>&lt;p&gt;(७) २. महावग्गो&lt;/p&gt;&#xA;&lt;h2 id=&#34;१-ततथयतनसततवणणन&#34;&gt;१. तित्थायतनसुत्तवण्णना&lt;/h2&gt;&#xA;&lt;p&gt;६२. दुतियस्स पठमे तित्थं नाम द्वासट्ठि दिट्ठियो तब्बिनिमुत्तस्स कस्सचि दिट्ठिविप्फन्दितस्स अभावतो। एत्थ हि सत्ता तरन्ति उप्पिलवन्ति उम्मुज्जनिमुज्जं करोन्ति, तस्मा ‘‘तित्थ’’न्ति वुच्चति। पारगमनसङ्खातञ्हि तरणं दिट्ठिगतिकानं नत्थि, तत्थेव अपरापरं निमुज्जनुम्मुज्जनवसेन पिलवनमेव तेसं तरणं नाम। उप्पादकाति पूरणकस्सपादयो। तित्थे जाता तित्थिया, यथावुत्तं वा दिट्ठिगतसङ्खातं तित्थं एतेसं अत्थीति तित्थिका, तित्थिका एव तित्थिया। मनोरमेति सादुफलभरितताय अभयदिसताय च मनोरमे। इमेसुयेव तीसु ठानेसूति यथावुत्तेसु तित्थायतनेसु।&lt;br&gt;&#xA;यो यथा जानाति, तस्स तथा वुच्चतीति इमिना पुग्गलज्झासयवसेन तथा वुत्तन्ति दस्सेति। पुग्गल-सद्दो च तिस्सन्नम्पि पकतीनं साधारणो, तस्मा पुरिसग्गहणेन ततो विसेसनं यथा ‘‘अट्ठ पुरिसपुग्गला’’ति। पटिसंविदितं करोतीति केवलं जाननवसेन विदितं करोति। अनुभवति वाति विपाकलक्खणप्पत्तं अनुभवति। पुब्बेकतहेतूति अन्तोगधावधारणं पदन्ति आह ‘‘पुब्बेकतकम्मपच्चयेनेवा’’ति। इमिनाति ‘‘सब्बं तं पुब्बेकतहेतू’’ति इमिना वचनेन। कम्मवेदनन्ति कुसलाकुसलकम्मसहजं वेदनम्। किरियवेदनन्ति ‘‘नेव कुसलाकुसला न च कम्मविपाका’’ति एवं वुत्तं किरियचित्तसहजं वेदनम्। न केवलञ्च ते कम्मकिरियवेदना एव पटिक्खिपन्ति, अथ खो सासने लोके च पाकटे वाताबाधादिरोगे च पटिक्खिपन्ति एवाति दस्सेतुं ‘‘ये वा इमे’’तिआदिमाह। तत्थ पित्तसमुट्ठानाति पित्तविकाराधिकसम्भूता । अनन्तरद्वयेपि एसेव नयो। सन्निपातिकाति पित्तादीनं तिण्णम्पि विकारानं सन्निपाततो जाता। उतुपरिणामजाति सीतादिउतुनो विपरिणामतो विसमपरिवुत्तितो जाता। विसमपरिहारजाति असप्पायाहारयोगपटिसेवनवसेन कायस्स विसमं परिहरणतो जाता। ओपक्कमिकाति उपक्कमतो निब्बत्ता। कम्मविपाकजाति कम्मस्स विपाकभूतक्खन्धतो जाता। विरोधिपच्चयसमुट्ठाना धातूनं विकारावत्था, तप्पच्चया वा दुक्खा वेदना आबाधनट्ठेन आबाधो, सो एव रुज्जनट्ठेन रोगो। तत्थ ‘‘यो याप्यलक्खणो, सो रोगो, इतरो आबाधो’’ति वदन्ति। सब्बेसञ्च नेसं तंतंधातूनं विसमं आसन्नकारणं, न तथा इतरानि। तत्थापि च पकोपावत्था धातुयो आसन्नकारणं, न तथा परपच्चयावत्थाति दट्ठब्बम्। अट्ठमंयेव कम्मविपाकजं आबाधं सम्पटिच्छन्ति ‘‘सब्बं तं पुब्बेकतहेतू’’ति विपल्लासग्गाहेन। ‘‘पुब्बे’’ति पुरातनस्सेव कम्मस्स गहितत्ता उपपज्जवेदनीयम्पि ते पटिक्खिपन्तीति वुत्तं ‘‘द्वे पटिबाहित्वा’’ति। सम्पटिच्छन्तीति अनुजानन्ति।&lt;br&gt;&#xA;अत्तना कतमूलकेनाति साहत्थिककम्महेतु। आणत्तिमूलकेनाति परस्स आणापनवसेन कतकम्महेतु। इमाति तिस्सो वेदना। सब्बे पटिबाहन्तीति सब्बे रोगे पटिसेधेन्ति सब्बेसम्पि तेसं एकेन इस्सरेनेव निम्मितत्ता तब्भावीभावासम्भवतो। एस नयो सेसेसुपि। सब्बं पटिबाहन्तीति हेतुपच्चयपटिसेधनतो सब्बं निसेधेन्ति।&lt;br&gt;&#xA;मातिकं निक्खिपित्वाति तिण्णम्पि वेदानं असारभावदस्सनत्थं उद्देसं कत्वा। तन्ति तं मातिकम्। विभजित्वा दस्सेतुन्ति दोसदस्सनवसेनेव विभागतो दस्सेतुम्। लद्धिपतिट्ठापनत्थन्ति अत्तनो लद्धिया पटिजानापनत्थम्। लद्धितो लद्धिं सङ्कमन्तीति मूललद्धितो अञ्ञलद्धिं उपगच्छन्ति पटिजानन्ति। पुब्बेकतहेतुयेव पटिसंवेदेतीति कम्मवेदनम्पि विपाकवेदनं कत्वा वदन्ति। दिट्ठिगतिका हि ब्यामूळ्हचित्ता कम्मन्तरविपाकन्तरादीनि आलोळेन्ति, असङ्करतो सञ्ञापेतुं न सक्कोन्ति। यथा च अकुसलकम्मे, एवं कुसलकम्मेपीति दस्सेतुं ‘‘एवं पाणातिपाता’’तिआदि वुत्तम्। तत्थ एवन्ति यथा पुब्बेकतहेतु एव पाणातिपातिनो नाम होन्ति, न इदानि सयंकतकारणा, एवं पाणातिपाता विरमणम्पि पुब्बेकतहेतु एवाति विचारियमानो पुब्बेकतवादो अकिरियवादो एव सम्पज्जति।&lt;br&gt;&#xA;कत्तुकम्यताछन्दो न तण्हाछन्दो। कत्तुकम्यताति कातुमिच्छा। पच्चत्तपुरिसकारोति तेन तेन पुरिसेन कत्तब्बकिच्चं न होति पुब्बेकतहेतु एव सिज्झनतो। उभयम्पि तं एस न लब्भतीति कत्तब्बकरणं सुचरितपूरणं, अकत्तब्बअकरणं दुच्चरितविरतीति इदं उभयम्पि एस न लभति। समणापि हि पुब्बेकतकारणायेव होन्तीति पुब्बेकतकारणायेव समणापि होन्ति, न इदानि संवरसमादानादिना। अस्समणापि पुब्बेकतकारणायेवाति पुब्बेकतकारणायेव अस्समणापि होन्ति, न संवरभेदेन।&lt;br&gt;&#xA;यथा पुब्बेकतवादे छन्दवायामानं असम्भवतो पच्चत्तपुरिसकारानं अभावो, एवं इस्सरनिम्मानवादेपि इस्सरेनेव सब्बस्स निम्मितभावानुजाननतोति वुत्तं ‘‘पुब्बेकतवादे वुत्तनयेनेव वेदितब्बो’’ति। एस नयो अहेतुकवादेपीति आह ‘‘तथा अहेतुकवादेपी’’ति।&lt;br&gt;&#xA;इमेसन्तिआदिना इमेसं तित्थायतनानं तुच्छासारताय थुसकोट्टनेन कुण्डकमत्तस्सपि अलाभो विय परमत्थलेसस्सपि अभावो, तथा खज्जोपनकोभासतो तेजसो फुलिङ्गमत्तस्सपि अभावो विय अन्धवेणिकस्सपि मग्गस्स अप्पटिलाभो विय सद्दमत्तं निस्साय मिच्छाभागेन विपल्लत्थताय दद्दरजातके (जा॰ १.२.४३-४३) ससकसदिसता च विभाविता होति। सारभावन्ति सीलसारादिसम्पत्तिया सारसब्भावम्। निय्यानिकभावन्ति एकन्तेनेव वट्टतो निय्यानावहभावम्। अनिग्गहितोति न निग्गहेतब्बो। तेनाह ‘‘निग्गहेतुं असक्कुणेय्यो’’ति। असंकिलिट्ठोति संकिलेसविरहितो। तेनाह ‘‘निक्किलेसो’’तिआदि। अनुपवज्जोति धम्मतो न उपवदितब्बो। अप्पटिकुट्ठो नाम अप्पटिसेधनं वा सिया अनक्कोसनं वाति तदुभयं दस्सेन्तो ‘‘अप्पटिबाहितो अनुपक्कुट्ठो’’ति आह।&lt;br&gt;&#xA;तस्स धम्मस्साति ‘‘अयं खो पन, भिक्खवे’’तिआदिना उद्धटस्स धम्मस्स। पञ्हं पुच्छित्वाति कथेतुकम्यतावसेन पञ्हं पुच्छित्वा। यथापटिपाटियाति मातिकाय यथानिक्खित्तप्पटिपाटिया। धातुयोति सभावधारणट्ठेन धातुयो। ता पन यस्मा तण्हादिट्ठिकप्पनापरिकप्पितअत्तसुभसुखसस्सतादिपकतिआदिधुवादिजीवादिकायादिका विय न इच्छासभावा दिट्ठिआदिरहितेहि विमुच्चमानउदुम्बरपुप्फादिलोकवोहारवत्थूनि विय च वाचावत्थुमत्ता, अथ खो सच्चपरमत्थभूताति आह ‘‘सभावा’’ति, सच्चसभावाति अत्थो। अत्तनो सभावं धारेन्तीति हि धातुयो। निज्जीवनिस्सत्तभावप्पकासकोति बाहिरपरिकप्पितजीवाभावप्पकासको लोकियमहाजनसंकप्पितसत्ताभावप्पकासको च। आकरट्ठेनाति उप्पज्जनट्ठानभावेन। उप्पत्तिट्ठानम्पि हि आकरो आयतनन्ति वुच्चति यथा ‘‘कम्बोजो अस्सानं आयतन’’न्ति। मनोपविचाराति तं तं आरम्मणं उपेच्च मनसो विविधचरणाकारो। केहि कत्थाति आह ‘‘वितक्कविचारपादेही’’तिआदि। अट्ठारससु ठानेसूति छ सोमनस्सट्ठानियानि , छ दोमनस्सट्ठानियानि, छ उपेक्खाट्ठानियानीति एवं अट्ठारससु ठानेसु।&lt;br&gt;&#xA;पतिट्ठाधातूति सेसभूतत्तयस्स चेव सब्बूपादारूपानञ्च पतिट्ठासभावा धातु। इमिना नयेन आबन्धनधातूतिआदीसुपि अत्थो वेदितब्बो। अपिच कक्खळभावसिद्धो सहजातधम्मानं आधारभावो पतिट्ठाभावो। द्रवभावसिद्धं सम्पिण्डनं आबन्धनम्। उण्हभावसिद्धं मुदुतापक्कतावहं परिपाचनम्। थद्धभावावहं उद्धुमातनं वित्थम्भनम्। रूपविवित्तो रूपपरियन्तो आकासोति येसं सो परिच्छेदो, तेहि सो असम्फुट्ठोवाति वुत्तं ‘‘आकासधातूति असम्फुट्ठधातू’’ति। सञ्जाननविधुरा आरम्मणूपलद्धि विजाननधातु। वित्थारतोपि कथेतुं वट्टति सङ्खेपन्तोगधत्ता वित्थारस्स। सङ्खेपतो कथेतुं न वट्टति कथेतब्बस्स अत्थस्स अनवसेसपरियादानाभावतो। तेनाह ‘‘वित्थारतोव वट्टती’’ति। उभयथाति सङ्खेपतो वित्थारतो च।&lt;br&gt;&#xA;अनिप्फन्नापि आकासधातु भूतानि उपादाय गहेतब्बतामत्तेन ‘‘उपादारूप’’न्तेव वुच्चति। दिट्ठानेवाति सल्लक्खेतब्बानि उपादारूपभावसामञ्ञतो। तेन सहजाता वेदना वेदनाक्खन्धो समुदाये पवत्तवोहारस्स अवयवेपि दिस्सनतो यथा ‘‘वत्थेकदेसे दड्ढे वत्थं दड्ढ’’न्ति। ‘‘फस्सो च चेतना च सङ्खारक्खन्धो’’ति वुत्तं महाभूमकत्ता तेसं तप्पधानत्ता च सङ्खारक्खन्धस्स। अरूपक्खन्धा नामं आरम्मणाभिमुखं नमनतो नामाधीनग्गहणतो च। रूपक्खन्धो रूपं परिब्यत्तं रुप्पनट्ठेन। पच्चयन्ति निस्सयभूतं पच्चयम्। विभागेन द्वाचत्तालीस। एकासीति चित्तानि ‘‘सम्मसनचारोय’’न्ति कत्वा। अनुक्कमेन पटिपज्जमानोति एवं कङ्खावितरणविसुद्धियं ठितो उपरिमेन तिस्सन्नं विसुद्धीनं सम्पादनवसेन विसुद्धिभावनं उस्सुक्कापेन्तो।&lt;br&gt;&#xA;फस्सायतनन्ति फस्सस्स उप्पत्तिट्ठानम्। सुवण्णादीनन्ति सुवण्णमणिवजिरादीनम्। आकिण्णं विय हुत्वा उप्पज्जन्ति एत्थाति आकरो। यथा चक्खु विपाकफस्सस्स विसेसपच्चयो, न तथा इतरेसन्ति कत्वा वुत्तं ‘‘द्वे चक्खुविञ्ञाणानी’’तिआदि। एस नयो सेसवारेसुपि। द्वत्तिंसाय विपाकफस्सेसु द्विपञ्चविञ्ञाणसहगतफस्से ठपेत्वा सेसा द्वावीसति विपाकफस्सा वेदितब्बा। दिट्ठमेव होति तेन समानयोगक्खमत्ता। ‘‘सङ्खेपतो तावा’’ति सङ्खेपकथं आरभित्वापि वित्थारकथापेत्थ वुत्तनयत्ता सुविञ्ञेय्यावाति वुत्तं ‘‘हेट्ठा…पे॰… वेदितब्ब’’न्ति।&lt;br&gt;&#xA;सोमनस्सस्स उप्पत्तिट्ठानभूतं सोमनस्सट्ठानियम्। तेनाह ‘‘सोमनस्सस्स कारणभूत’’न्ति। उपविचरतीति उपेच्च पवत्तति। सभावतो सङ्कप्पतो च सोमनस्सादिउप्पत्तिहेतुका सोमनस्सट्ठानियादिताति आह ‘‘इट्ठं वा होतू’’तिआदि। चतुत्थं दिट्ठमेव होति तदविनाभावतो।&lt;br&gt;&#xA;अरियसच्चानीति पुरिमपदे उत्तरपदलोपेनायं निद्देसोति आह ‘‘अरियभावकरानी’’तिआदि। विसुद्धिमग्गे (विसुद्धि॰ २.५३१) पकासितं, तस्मा न इध पकासेतब्बन्ति अधिप्पायो। सुखावबोधनत्थन्ति देसियमानाय वट्टकथाय सुखेन अवबोधनत्थम्। तेनाह ‘‘यस्स ही’’तिआदि। द्वादसपदन्ति अविज्जादीहि पदेहि द्वादसपदम्। पच्चयवट्टन्ति पच्चयप्पबन्धम्। कथेतुकामो होति पच्चयाकारमुखेन सच्चानि दस्सेतुकामताय। गब्भावक्कन्तिवट्टन्ति गब्भोक्कन्तिमुखेन विपाकवट्टं दस्सेति ‘‘गब्भस्सावक्कन्ति होती’’तिआदिना। तस्मा पनेत्थ गब्भावक्कन्तिवसेनेव वट्टं दस्सितन्ति आह ‘‘गब्भावक्कन्तिवट्टस्मिं ही’’तिआदि। गब्भावक्कन्तिवट्टस्मिन्ति मातुकुच्छिम्हि निब्बत्तनवसेन पवत्तधम्मप्पबन्धे। दस्सितेति देसनावसेन दस्सिते। पुरिमा द्वे योनियो इतराहि ओळारिकताय परिब्यत्ततराति वुत्तं ‘‘गब्भावक्कन्ति…पे॰… अवबोधेतुम्पी’’ति।&lt;br&gt;&#xA;पच्चयमत्तन्ति छन्नं धातूनं साधारणं पच्चयभावमत्तं, न तेहि भागसो निप्फादियमानं पच्चयविसेसं ‘‘कुतो पनेतं छन्नं धातून’’न्ति अविभागेन वुत्तत्ता। तेनाह ‘‘इदं वुत्तं होती’’तिआदि। न मातु न पितु तासं धातूनं इमस्स सत्तस्स बाहिरभावतो। गब्भस्साति एत्थ गब्भति अत्तभावभावेन वत्ततीति गब्भो, कललादिअवत्थो धम्मप्पबन्धो। तन्निस्सितत्ता पन सत्तसन्तानो गब्भोति वुत्तो यथा मञ्चनिस्सिता ‘‘मञ्चा उक्कुट्ठिं करोन्ती’’ति। तन्निस्सयभावतो मातुकुच्छि गब्भोति वुच्चति ‘‘गब्भे वसति माणवो’’तिआदीसु (जा॰ १.१५.३६३)। गब्भो वियाति वा गब्भो। यथा हि निवासट्ठानताय सत्तानं ओवरको ‘‘गब्भो’’ति वुच्चति, एवं गब्भसेय्यकानं सत्तानं याव अभिजाति निवासट्ठानताय मातुकुच्छि ‘‘गब्भो’’ति वुच्चति। इध पन पठमं वुत्तअत्थेनेव गब्भोति वेदितब्बो। तेनाह ‘‘गब्भो च नामा’’तिआदि।&lt;br&gt;&#xA;निरतिअत्थेन निरयो च सो यथावुत्तेन अत्थेन गब्भो चाति निरयगब्भो। एस नयो सेसपदेसुपि। अयं पन विसेसो – देवमनुजादयो विय उद्धं दीघा अहुत्वा तिरियं अञ्चिता दीघाति तिरच्छाना। ते एव खन्धकोट्ठासभावेन योनि च सो वुत्तनयेन गब्भो चाति तिरच्छानयोनिगब्भो। पकट्ठतो सुखतो अपेतं अपगमो पेतभावो, तं पत्तानं विसयोति पेत्तिविसयो, पेतयोनि। मनस्स उस्सन्नताय सूरभावादिगुणेहि उपचितमानसताय उक्कट्ठगुणचित्तताय मनुस्सा। दिब्बन्ति कामगुणादीहि कीळन्ति लळन्ति जोतन्तीति देवा। गब्भसद्दो वुत्तनयो एव। नानप्पकारोति यथावुत्तेन तदनन्तरभेदेन च नानप्पकारको। मनुस्सगब्भो अधिप्पेतो सुपाकटताय पच्चक्खभावतो। ओक्कन्ति मातुकुच्छिं ओक्कमित्वा विय उप्पतित्वाति कत्वा। निब्बत्तनं निब्बत्ति। पातुभावो उप्पत्तिप्पकासको च।&lt;br&gt;&#xA;सन्निपातो नाम अवेकल्लजातिहीनवेकल्लेति दस्सेतुं ‘‘इध मातापितरो’’तिआदि वुत्तम्। इधाति इमस्मिं सत्तलोके। सन्निपतिताति समोधानभावतो सन्निपतिता समागता संसिलिट्ठा। उतुनीति उतुमती सञ्जातपुप्फा। इदञ्च उतुसमयं सन्धाय वुत्तं, न लोकसमञ्ञाकरजस्स लग्गनदिवसमत्तम्। मातुगामस्स हि यस्मिं गब्भासहसञ्ञिते ओकासे दारको निब्बत्तति, तत्थ महती लोहितपीळका सण्ठहित्वा अग्गहितपुब्बा एव भिज्जित्वा पग्घरति, वत्थु सुद्धं होति पग्घरितलोहितत्ता अनामयत्ता च। विसुद्धे वत्थुम्हि मातापितूसु एकवारं सन्निपतितेसु याव सत्त दिवसानि खेत्तमेव होति। सुद्धं वत्थु नहानतो परम्पि कतिपयानि दिवसानि गब्भसण्ठहनताय खेत्तमेव होति परित्तस्स लोहितलेसस्स विज्जमानत्ता। तस्मिं समये हत्थग्गाहवेणिग्गाहादिना अङ्गपरामसनेनपि दारको निब्बत्ततियेव। इत्थिसन्तानेपि हि सत्तपि धातू लब्भन्तेव। तथा हि पारिकाय नाभिपरामसनेन सामस्स बोधिसत्तस्स, दिट्ठमङ्गलिकाय नाभिपरामसनेन (जा॰ अट्ठ॰ ४.१५.मातङ्गजातकवण्णना; म॰ नि॰ अट्ठ॰ २.६५) मण्डब्यस्स निब्बत्ति अहोसि। गन्धनतो उप्पन्नगतिया निमित्तूपट्ठानेन सूचनतो दीपनतो गन्धोति लद्धनामेन भवगामिकम्मुना अब्बति पवत्ततीति गन्धब्बो, तत्थ उप्पज्जमानकसत्तो। पच्चुपट्ठितो होतीति न मातापितूनं सन्निपातं ओलोकयमानो समीपे ठितो पच्चुपट्ठितो नाम होति, कम्मयन्तयन्तितो पन एको सत्तो तस्मिं ओकासे निब्बत्तनको होतीति अयमेत्थ अधिप्पायो। तदा हि तत्रूपगसत्तो तत्रूपपत्तिआवहन्तकम्मसङ्खातेन पेल्लकयन्तेन तथत्थाय पेल्लितो उपनीतो विय होति।&lt;br&gt;&#xA;विञ्ञाणपच्चया नामरूपन्ति एत्थ विञ्ञाणस्स पच्चयभावेन गहितत्ता ‘‘तयो अरूपिनो खन्धा’’ति वुत्तम्। इध पन विञ्ञाणं पच्चयभावेन अग्गहेत्वा गब्भोक्कन्तिया एव पच्चयभावेन गहितत्ता ‘‘विञ्ञाणक्खन्धम्पि पक्खिपित्वा’’ति वुत्तम्। इध पन मनुस्सगब्भस्स ओक्कन्तिया अधिप्पेतत्ता ‘‘गब्भसेय्यकानं पटिसन्धिक्खणे’’ति वुत्तम्।&lt;br&gt;&#xA;तण्हाय समुदयसच्चभावेन गहितत्ता ‘‘ठपेत्वा तण्ह’’न्ति वुत्तम्। तस्सेव पभाविकाति तस्सेव यथावुत्तस्स दुक्खसच्चस्स उप्पादिका। दुक्खनिरोधोति एत्थ दुक्खग्गहणेन तण्हापि गहिताति आह ‘‘तेसं द्विन्नम्पि…पे॰… दुक्खनिरोधो’’ति। अविसेसेन हि तेभूमकवट्टं इध दुक्खन्ति अधिप्पेतम्। अथ वा दुक्खस्स अनुप्पत्तिनिरोधो तब्भाविकाय तण्हाय अनुप्पत्तिनिरोधेन विना न होतीति वुत्तं ‘‘तेसं द्विन्नम्पि…पे॰… दुक्खनिरोधो’’ति। अनुप्पत्तिनिरोधोति च अनुप्पत्तिनिरोधनिमित्तं निब्बानं दस्सेति।&lt;br&gt;&#xA;‘‘तत्थ वुत्तनयेनेव वेदितब्ब’’न्ति वत्वा उभयत्थ पाळिया पवत्तिआकारभेदं दस्सेतुं ‘‘अयं पन विसेसो’’ति आह। तत्थाति विसद्धिमग्गे। इधाति इमस्मिं सुत्ते। अविज्जाय त्वेवाति अविज्जाय तु एव। असेसविरागनिरोधाति एत्थ अच्चन्तमेव सङ्खारे विरज्जति एतेनाति विरागो, मग्गो, तस्मा विरागसङ्खातेन मग्गेन असेसनिरोधा असेसेत्वा निरोधा समुच्छिन्दनाति एवमेत्थ अत्थो दट्ठब्बो।&lt;br&gt;&#xA;सकलस्साति अनवसेसस्स। केवलस्साति वा सुद्धस्स, परपरिकप्पितसत्तजीवादिविरहितस्साति अत्थो। खीणाकारोपि वुच्चति ‘‘निरुज्झनं निरोधो’’ति इमिना अत्थेन। अरहत्तम्पि निरोधोति वुच्चति निरोधन्ते उप्पन्नत्ता। निब्बानम्पि निरोधोति वुच्चति अविज्जादीनं निरोधस्स निमित्तभावतो अविज्जादयो निरुज्झन्ति एत्थाति निरोधोति कत्वा। खीणाकारदस्सनवसेनाति अविज्जादीनं अनुप्पत्तिनिरोधेन निरुज्झनाकारदस्सनवसेन। निब्बानमेव सन्धाय, न पन अरहत्तन्ति अधिप्पायो। सभावधम्मानं निग्गहो नाम यथावुत्तधम्मपरिच्छेदतो ऊनाधिकभावप्पकासनेन अत्तसभावविभावनेनेव होतीति आह ‘‘निग्गण्हन्तो ही’’तिआदि।&lt;br&gt;&#xA;तित्थायतनसुत्तवण्णना निट्ठिता।&lt;/p&gt;</description>
    </item>
    <item>
      <title>२५ (८) ३. आनन्दवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/25_8_3_Anandavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/25_8_3_Anandavaggo/</guid>
      <description>&lt;p&gt;(८) ३. आनन्दवग्गो&lt;/p&gt;&#xA;&lt;h2 id=&#34;१-छननसततवणणन&#34;&gt;१. छन्नसुत्तवण्णना&lt;/h2&gt;&#xA;&lt;p&gt;७२. ततियस्स पठमे छन्नपरिब्बाजकोति न नग्गपरिब्बाजको। बाहिरकसमयं लुञ्चित्वा हरन्तोति बाहिरकानं समयं निसेधेत्वा आपन्नो।&lt;br&gt;&#xA;पञ्ञाचक्खुस्स विबन्धनतो अन्धं करोतीति अन्धकरणोति आह ‘‘यस्स रागो उप्पज्जती’’तिआदि। अचक्खुकरणोति असमत्थसमासोयं ‘‘असूरियपस्सानि मुखानी’’तिआदीसु वियाति आह ‘‘पञ्ञाचक्खुं न करोतीति अचक्खुकरणो’’ति। पञ्ञानिरोधिकोति अनुप्पन्नाय लोकियलोकुत्तराय पञ्ञाय उप्पज्जितुं न देति, लोकियपञ्ञं पन अट्ठसमापत्तिपञ्चाभिञ्ञावसेन उप्पन्नम्पि समुच्छिन्दित्वा खिपतीति पञ्ञानिरोधिकोति एवम्पेत्थ अत्थो दट्ठब्बो। अनुप्पन्नानुप्पादउप्पन्नपरिहानिनिमित्तताय हि पञ्ञं निरोधेतीति पञ्ञानिरोधिको। विहनति विबाधतीति विघातो, दुक्खन्ति आह ‘‘दुक्खसङ्खातस्स विघातस्सा’’ति। किलेसनिब्बानन्ति इमिना असङ्खतनिब्बानमेव वदति। असङ्खतञ्हि निब्बानं नाम, तं पच्चक्खं कातुं न देतीति अनिब्बानसंवत्तनिको। लोकुत्तरमिस्सको कथितो पुब्बभागियस्सपि अरियमग्गस्स कथितत्ता।&lt;br&gt;&#xA;छन्नसुत्तवण्णना निट्ठिता।&lt;/p&gt;</description>
    </item>
    <item>
      <title>२६ (९) ४. समणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/26_9_4_samaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/26_9_4_samaNavaggo/</guid>
      <description>&lt;p&gt;(९) ४. समणवग्गो&lt;/p&gt;&#xA;&lt;h2 id=&#34;१-५-समणसततदवणणन&#34;&gt;१-५. समणसुत्तादिवण्णना&lt;/h2&gt;&#xA;&lt;p&gt;८२-८६. चतुत्थस्स पठमे सम्मा आदानं गहणं समादानन्ति आह ‘‘समादानं वुच्चति गहण’’न्ति। अधिकं विसिट्ठं सीलन्ति अधिसीलम्। लोकियसीलस्स अधिसीलभावो परियायेनाति निप्परियायमेव तं दस्सेतुं ‘‘अपिच सब्बम्पि लोकियसील’’न्तिआदि वुत्तम्। सिक्खितब्बतोति आसेवितब्बतो। पञ्चपि दसपि वा सीलानि सीलं नाम, पातिमोक्खसंवरो अधिसीलं नाम अनवसेसकायिकचेतसिकसंवरभावतो मग्गसीलस्स पदट्ठानभावतो च। अट्ठ समापत्तियो चित्तं, विपस्सनापादकज्झानं अधिचित्तं मग्गसमाधिस्स अधिट्ठानभावतो। कम्मस्सकतञाणं पञ्ञा, विपस्सना अधिपञ्ञा मग्गपञ्ञाय अधिट्ठानभावतो। अपिच निब्बानं पत्थयन्तेन समादिन्नं पञ्चसीलं दससीलम्पि अधिसीलमेव निब्बानाधिगमस्स पच्चयभावतो। निब्बानं पत्थयन्तेन समापन्ना अट्ठ समापत्तियोपि अधिचित्तमेव।&lt;br&gt;&#xA;‘‘कल्याणकारी कल्याणं, पापकारी च पापकम्।&lt;br&gt;&#xA;अनुभोति द्वयमेतं, अनुबन्धञ्हि कारण’’न्ति॥ –&lt;br&gt;&#xA;एवं अतीते अनागते च वट्टमूलकदुक्खसल्लक्खणवसेन संवेगवत्थुताय विमुत्तिआकङ्खाय पच्चयभूता कम्मस्सकतपञ्ञापि अधिपञ्ञाति वदन्ति। दुतियततियचतुत्थपञ्चमानि उत्तानत्थानेव।&lt;br&gt;&#xA;समणसुत्तादिवण्णना निट्ठिता।&lt;/p&gt;</description>
    </item>
    <item>
      <title>२७ (१०) ५. लोणकपल्लवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/27_10_5_loNakapallavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/27_10_5_loNakapallavaggo/</guid>
      <description>&lt;p&gt;(१०) ५. लोणकपल्लवग्गो&lt;/p&gt;&#xA;&lt;h2 id=&#34;१-अचचयकसततवणणन&#34;&gt;१. अच्चायिकसुत्तवण्णना&lt;/h2&gt;&#xA;&lt;p&gt;९३. पञ्चमस्स पठमे अतिपातिकानीति सीघं पवत्तेतब्बानि। करणीयानीति एत्थ अवस्सके अनीयसद्दो दट्ठब्बोति आह ‘‘अवस्सकिच्चानी’’ति। निक्खन्तसेतङ्कुरानीति बीजतो निक्खन्तसेतङ्कुरानि। सेसमेत्थ उत्तानमेव।&lt;br&gt;&#xA;अच्चायिकसुत्तवण्णना निट्ठिता।&lt;/p&gt;&#xA;&lt;h2 id=&#34;२-पववकसततवणणन&#34;&gt;२. पविवेकसुत्तवण्णना&lt;/h2&gt;&#xA;&lt;p&gt;९४. दुतिये साणेहि वाकेहि निब्बत्तितानि साणानि। मिस्ससाणानि मसाणानि न भङ्गानि। एरकतिणादीनीति आदि-सद्देन अक्कमकचिकदलिवाकादीनं सङ्गहो। एरकादीहि कतानि हि छवानि लामकानि दुस्सानीति ‘‘छवदुस्सानी’’ति वत्तब्बतं लभन्ति। कुण्डकन्ति तनुतरं तण्डुलप्पकरणम्। पञ्च दुस्सील्यानीति पाणातिपातादीनि पञ्च। चत्तारो आसवाति कामासवादयो चत्तारो आसवा। सीलग्गप्पत्तोति सीलेन, सीलस्स वा अग्गप्पत्तो।&lt;br&gt;&#xA;पविवेकसुत्तवण्णना निट्ठिता।&lt;/p&gt;&#xA;&lt;h2 id=&#34;३-सरदसततवणणन&#34;&gt;३. सरदसुत्तवण्णना&lt;/h2&gt;&#xA;&lt;p&gt;९५. ततिये विद्धेति दूरीभूते। दूरभावो च आकासस्स वलाहकविगमेन होतीति आह ‘‘वलाहकविगमेन दूरीभूते’’ति। तेनेव हि ‘‘विद्धे विगतवलाहके’’ति वुत्तम्। नभं अब्भुस्सक्कमानोति आकासं अभिलङ्घन्तो। इमिना तरुणसूरियभावो दस्सितो। नातिदूरोदिते हि आदिच्चे तरुणसूरियसमञ्ञा। दुविधमेवस्स संयोजनं नत्थीति ओरम्भागियउद्धम्भागियवसेन दुविधम्पि संयोजनं अस्स पठमज्झानलाभिनो अरियसावकस्स नत्थि। कस्मा पनस्स उद्धम्भागियसंयोजनम्पि नत्थीति वुत्तम्। ओरम्भागियसंयोजनानमेव हेत्थ पहानं वुत्तन्ति आह ‘‘इतरम्पी’’तिआदि, इतरं उद्धम्भागियसंयोजनं पुन इमं लोकं पटिसन्धिवसेन आनेतुं असमत्थताय नत्थीति वुत्तन्ति अत्थो। झानलाभिनो हि सब्बेपि अरिया ब्रह्मलोकूपपन्ना हेट्ठा न उप्पज्जन्ति, उद्धं उद्धं उप्पज्जन्तापि वेहप्फलं अकनिट्ठं भवग्गञ्च पत्वा न पुनञ्ञत्थ जायन्ति, तत्थ तत्थेव अरहत्तं पत्वा परिनिब्बायन्ति। तेनेवाह ‘‘इमस्मिं सुत्ते झानानागामी नाम कथितो’’ति। झानवसेन हि हेट्ठा न आगच्छतीति झानानागामी।&lt;br&gt;&#xA;सरदसुत्तवण्णना निट्ठिता।&lt;/p&gt;</description>
    </item>
    <item>
      <title>२८ (११) १. सम्बोधवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/28_11_1_sambodhavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/28_11_1_sambodhavaggo/</guid>
      <description>&lt;p&gt;(११) १. सम्बोधवग्गो&lt;/p&gt;&#xA;&lt;h2 id=&#34;१-३-पबबवसमबधसततदवणणन&#34;&gt;१-३. पुब्बेवसम्बोधसुत्तादिवण्णना&lt;/h2&gt;&#xA;&lt;p&gt;१०४-१०६. ततियस्स पठमे सम्बोधितो पुब्बेवाति सम्बोधो वुच्चति चतूसु मग्गेसु ञाणं ‘‘सामं सम्मा बुज्झि एतेना’’ति कत्वा, ततो पुब्बेयेवाति अत्थो। तेनाह ‘‘अरियमग्गप्पत्तितो अपरभागेयेवा’’ति। बोधिसत्तस्सेव सतोति एत्थ यथा उदकतो उग्गन्त्वा ठितं परिपाकगतं पदुमं सूरियरस्मिसम्फस्सेन अवस्सं बुज्झिस्सतीति बुज्झनकपदुमन्ति वुच्चति। एवं बुद्धानं सन्तिके ब्याकरणस्स लद्धत्ता अवस्सं अनन्तरायेन पारमियो पूरेत्वा बुज्झिस्सतीति बुज्झनकसत्तोति बोधिसत्तो। तेनाह ‘‘बुज्झनकसत्तस्सेव…पे॰… आरभन्तस्सेव सतो’’ति। या वा एसा चतुमग्गञाणसङ्खाता बोधि, ‘‘तं बोधिं कुदास्सु नामाहं पापुणिस्सामी’’ति पत्थयमानो पटिपज्जतीति बोधियं सत्तो आसत्तोतिपि बोधिसत्तो। तेनाह ‘‘सम्बोधिया वा सत्तस्सेव लग्गस्सेव सतो’’ति।&lt;br&gt;&#xA;अथ वा बोधीति ञाणं ‘‘बुज्झति एतेना’’ति कत्वा, बोधिमा सत्तो बोधिसत्तो, पुरिमपदे उत्तरपदलोपं कत्वा यथा ‘‘ञाणसत्तो’’ति, ञाणवा पञ्ञवा पण्डितो सत्तोति अत्थो। बुद्धानञ्हि पादमूले अभिनीहारतो पट्ठाय पण्डितोव सो सत्तो, न अन्धबालोति बोधिसत्तो। एवं गुणवतो उप्पन्ननामवसेन बोधिसत्तस्सेव सतो। अस्सादीयतीति अस्सादो, सुखम्। तञ्च साताकारलक्खणन्ति आह ‘‘अस्सादोति मधुराकारो’’ति। छन्दरागो विनीयति चेव पहीयति च एत्थाति निब्बानं ‘‘छन्दरागविनयो छन्दरागप्पहानञ्चा’’ति वुच्चति। तेनाह ‘‘निब्बान’’न्तिआदि। तत्थ आगम्माति इदं यो जनो रागं विनेति पजहति च, तस्स आरम्मणकरणं सन्धाय वुत्तम्। दुतियततियानि उत्तानत्थानेव।&lt;br&gt;&#xA;पुब्बेवसम्बोधसुत्तादिवण्णना निट्ठिता।&lt;/p&gt;</description>
    </item>
    <item>
      <title>२९ (१२) २. आपायिकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/29_12_2_ApAyikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/29_12_2_ApAyikavaggo/</guid>
      <description>&lt;p&gt;(१२) २. आपायिकवग्गो&lt;/p&gt;&#xA;&lt;h2 id=&#34;१-आपयकसततवणणन&#34;&gt;१. आपायिकसुत्तवण्णना&lt;/h2&gt;&#xA;&lt;p&gt;११४. दुतियस्स पठमे अपायेसु निब्बत्तनसीलताय अपायूपगा आपायिकाति आह ‘‘अपायं गच्छिस्सन्तीति आपायिका’’ति। अञ्ञे ब्रह्मचारिनो सुनिवत्थे सुपारुते सुम्भकपत्तधरे गामनिगमराजधानीसु पिण्डाय चरित्वा जीविकं कप्पेन्ते दिस्वा सयम्पि तादिसेन आकारेन तथापटिपज्जनतो ‘‘अहं ब्रह्मचारी’’ति पटिञ्ञं देन्तो विय होतीति आह ‘‘ब्रह्मचारिपटिञ्ञोति ब्रह्मचारिपटिरूपको’’ति। ‘‘अहम्पि भिक्खू’’ति वत्वा उपोसथङ्गादीनि पविसन्तो पन ब्रह्मचारिपटिञ्ञो होतियेव, तथा सङ्घिकं लाभं गण्हन्तो। तेनाह ‘‘तेसं वा…पे॰… एवंपटिञ्ञो’’ति। अक्कोसतीति ‘‘अस्समणोसि, समणपटिञ्ञोसी’’तिआदिना अक्कोसति। परिभासतीति ‘‘सो त्वं ‘होतु, मुण्डकसमणो अह’न्ति मञ्ञसि, इदानि ते अस्समणभावं आरोपेस्सामी’’तिआदिना वदन्तो परिभासति।&lt;br&gt;&#xA;किलेसकामोपि अस्सादियमानो वत्थुकामन्तोगधोयेव, किलेसकामवसेन च तेसं अस्सादनं सियाति आह ‘‘किलेसकामेन वत्थुकामे सेवन्तस्सा’’ति। किलेसकामेनाति करणत्थे करणवचनम्। नत्थि दोसोति अस्सादेत्वा विसयपरिभोगे नत्थि आदीनवो, तप्पच्चया न कोचि अन्तरायोति अधिप्पायो। पातब्बतं आपज्जतीति परिभुञ्जनकतं उपगच्छति। परिभोगत्थो हि अयं पा-सद्दो, कत्तुसाधनो च तब्ब-सद्दो, यथारुचि परिभुञ्जतीति अत्थो। पिवितब्बतं परिभुञ्जितब्बतन्ति एत्थापि कत्तुवसेनेव अत्थो वेदितब्बो।&lt;br&gt;&#xA;आपायिकसुत्तवण्णना निट्ठिता।&lt;/p&gt;</description>
    </item>
    <item>
      <title>३० (१३) ३. कुसिनारवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/30_13_3_kusinAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/30_13_3_kusinAravaggo/</guid>
      <description>&lt;p&gt;(१३) ३. कुसिनारवग्गो&lt;/p&gt;&#xA;&lt;h2 id=&#34;१-२-कसनरसततदवणणन&#34;&gt;१-२. कुसिनारसुत्तादिवण्णना&lt;/h2&gt;&#xA;&lt;p&gt;१२४-१२५. ततियस्स पठमे तण्हागेधेन गथितोति तण्हाबन्धनेन बद्धो। तण्हामुच्छनायाति तण्हाय वसेन मुच्छापत्तिया। मुच्छितोति मुच्छं मोहं पमादं आपन्नो। अज्झोपन्नोति अधिओपन्नो। तण्हाय अधिभवित्वा अज्झोत्थटो गिलित्वा परिनिट्ठपेत्वा विय ठितो। तेनाह ‘‘अज्झोपन्नोति तण्हाय गिलित्वा परिनिट्ठपेत्वा पवत्तो’’ति। अनादीनवदस्सावीति गथितादिभावेन परिभोगे आदीनवमत्तम्पि न पस्सति। निस्सरणपञ्ञोति अयमत्थो आहारपरिभोगेति तत्थ पयोजनपरिच्छेदिका ‘‘यावदेव इमस्स कायस्स ठितिया’’तिआदिना (म॰ नि॰ १.२३; २.२४; ३.७५; सं॰ नि॰ ४.१२०; अ॰ नि॰ ६.५८; ८.९) पवत्ता आहारपटिबद्धछन्दरागनिस्सरणभूता पञ्ञा अस्स अत्थीति निस्सरणपञ्ञो। सेसमेत्थ उत्तानमेव। दुतिये नत्थि वत्तब्बम्।&lt;br&gt;&#xA;कुसिनारसुत्तादिवण्णना निट्ठिता।&lt;/p&gt;</description>
    </item>
    <item>
      <title>३१ (१४) ४. योधाजीववग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/31_14_4_yodhAjIvavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/31_14_4_yodhAjIvavaggo/</guid>
      <description>&lt;p&gt;(१४) ४. योधाजीववग्गो&lt;/p&gt;&#xA;&lt;h2 id=&#34;१-यधजवसततवणणन&#34;&gt;१. योधाजीवसुत्तवण्णना&lt;/h2&gt;&#xA;&lt;p&gt;१३४. चतुत्थस्स पठमे युज्झनं योधो, सो आजीवो एतस्साति योधाजीवो। युद्धमुपजीवतीति वा एतस्मिं अत्थे योधाजीवोति निरुत्तिनयेन पदसिद्धि वेदितब्बा। तेनाह ‘‘युद्धं उपजीवतीति योधाजीवो’’ति। सह…पे॰… पस्सतीति पुब्बभागे विपस्सनापञ्ञाय सम्मसनवसेन, मग्गक्खणे अभिसमयवसेन अत्तपच्चक्खेन ञाणेन पस्सति।&lt;br&gt;&#xA;योधाजीवसुत्तवण्णना निट्ठिता।&lt;/p&gt;&#xA;&lt;h2 id=&#34;२-परससततवणणन&#34;&gt;२. परिसासुत्तवण्णना&lt;/h2&gt;&#xA;&lt;p&gt;१३५. दुतिये अप्पटिपुच्छित्वा विनीताति ‘‘तं किं मञ्ञथ, भिक्खवे, रूपं निच्चं वा अनिच्चं वा’’तिआदिना अप्पटिपुच्छित्वा केवलं धम्मदेसनावसेनेव विनीतपरिसा। दुब्बिनीतपरिसाति दुक्खेन विनीतपरिसा। पुच्छित्वा विनीताति ‘‘तं किं मञ्ञथ, भिक्खवे’’तिआदिना पुच्छित्वा अनुमतिग्गहणवसेन विनीता। सुविनीतपरिसाति सुखेन विनीतपरिसा। अनुमतिग्गहणवसेन विनयनञ्हि न दुक्करं होति।&lt;br&gt;&#xA;परिसासुत्तवण्णना निट्ठिता।&lt;/p&gt;</description>
    </item>
    <item>
      <title>३२ (१६) ६. अचेलकवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/32_16_6_achelakavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/32_16_6_achelakavaggavaNNanA/</guid>
      <description>&lt;p&gt;(१६) ६. अचेलकवग्गवण्णना&lt;br&gt;&#xA;१५७-१६३. इतो परेसु पन सुत्तपदेसु ‘‘गाळ्हा’’ति वुत्तमत्थं विवरन्तो ‘‘कक्खळा’’ति आह। कक्खळचारो चस्सा न लूखसभावो। अथ खो तण्हावसेन थिरग्गहणन्ति आह ‘‘लोभवसेन थिरग्गहणा’’ति। अगाळ्हा पटिपदाति वा कामानं ओगाहनं पटिपत्ति, कामसुखानुयोगोति अत्थो। निज्झामा पटिपदाति कायस्स निज्झापनवसेन खेपनवसेन पवत्ता पटिपत्ति, अत्तकिलमथानुयोगोति अत्थो। निच्चेलोति निस्सट्ठचेलो सब्बेन सब्बं पटिक्खित्तचेलो। नग्गियवतसमादानेन नग्गो। ठितकोव उच्चारं करोतीतिआदि निदस्सनमत्तं वमित्वा मुखविक्खालनादिआचारस्सपि तेन विस्सट्ठत्ता। जिव्हाय हत्थं अपलेखति अवलेखति उदकेन अधोवनतो। दुतियविकप्पेपि एसेव नयो। ‘‘एहि, भदन्ते’’ति वुत्ते उपगमनसङ्खातो विधि एहिभदन्तो, तं चरतीति एहिभदन्तिको, तप्पटिक्खेपेन न एहिभदन्तिको। न करोति ‘‘समणेन नाम परस्स वचनकरेन न भवितब्ब’’न्ति अधिप्पायेन।&lt;br&gt;&#xA;पुरेतरन्ति तं ठानं अत्तनो उपगमनतो पुरेतरम्। तं किर सो ‘‘भिक्खुना नाम यदिच्छका एव भिक्खा गहेतब्बा’’ति अधिप्पायेन न गण्हाति। उद्दिस्स कतं मम निमित्तभावेन बहू खुद्दका पाणा सङ्घातं आपादिताति न गण्हाति। निमन्तनं न सादियति एवं तेसं वचनं कतं भविस्सतीति। कुम्भि आदीसुपि सो सत्तसञ्ञीति आह ‘‘कुम्भि-कळोपियो’’तिआदि। कबळन्तरायो होतीति उट्ठितस्स द्विन्नम्पि कबळन्तरायो होति। गामसभागादिवसेन सङ्गम्म कित्तेन्ति एतिस्साति सङ्कित्ति, यथासंहततण्डुलादिसञ्चयो। मानुसकानीति वेय्यावच्चकरा मनुस्सा।&lt;br&gt;&#xA;सुरापानमेवाति मज्जलक्खणप्पत्ताय सुराय पानमेव। सुरागहणेनेवेत्थ मेरयम्पि सङ्गहितम्। एकागारमेव उञ्छतीति एकागारिको। एकालोपेनेव वत्ततीति एकालोपिको। दीयति एतायाति दत्ति, द्वत्तिआलोपमत्तग्गाहि खुद्दकं भिक्खादानभाजनम्। तेनाह ‘‘खुद्दकपाती’’ति। अभुञ्जनवसेन एको अहो एतस्स अत्थीति एकाहिको, आहारो, तं एकाहिकम्। सो पन अत्थतो एकदिवसं लङ्घको होतीति आह ‘‘एकादिवसन्तरिक’’न्ति। द्वाहिकन्तिआदीसुपि एसेव नयो। एकाहं अभुञ्जित्वा एकाहं भुञ्जनं एकाहवारो, तं एकाहिकमेव अत्थतो। द्वीहं अभुञ्जित्वा द्वीहं भुञ्जनं द्वीहवारो। सेसपदद्वयेपि एसेव नयो। उक्कट्ठो पन परियायभत्तभोजनिको द्वीहं अभुञ्जित्वा एकाहमेव भुञ्जति। सेसद्वयेपि एसेव नयो।&lt;br&gt;&#xA;मिच्छावायामवसेनेव उक्कुटिकवतानुयोगोति आह ‘‘उक्कुटिकवीरियमनुयुत्तो’’ति। अत्तकिलमथानुयोगन्ति अत्तनो किलमथानुयोगं, सरीरदुक्खकारणन्ति अत्थो। सरीरपरियायो हि इध अत्तसद्दो ‘‘अत्तन्तपो’’तिआदीसु (म॰ नि॰ २.४१३) विय। द्वे अन्तेति उभो कोटियो, उभो लामकपटिपत्तियोति अत्थो। लामकम्पि हि अन्तोति वुच्चति ‘‘अन्तमिदं, भिक्खवे, जीविकानं (सं॰ नि॰ ३.८०; इतिवु॰ ६१), कोट्ठको अन्तो’’ति एवमादीसु। मज्झिमपटिपदाय उप्पथभावेन अमनीया गन्तब्बा ञातब्बाति अन्ता। ततो एव लामका।&lt;br&gt;&#xA;अचेलकवग्गवण्णना निट्ठिता।&lt;/p&gt;</description>
    </item>
    <item>
      <title>३३ पेय्यालवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/33_peyyAlavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/33_peyyAlavaggavaNNanA/</guid>
      <description>&lt;p&gt;पेय्यालवग्गवण्णना&lt;br&gt;&#xA;१६४-१८४. समनुञ्ञोति सम्मदेव कतानुञ्ञो। तेनाह ‘‘समानज्झासयो’’ति। सेसमेत्थ उत्तानमेव।&lt;br&gt;&#xA;इति मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;तिकनिपातवण्णनाय अनुत्तानत्थदीपना समत्ता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;चतुक्कनिपात-टीका&lt;br&gt;&#xA;१. पठमपण्णासकं&lt;/p&gt;</description>
    </item>
    <item>
      <title>३९ (६) १. पुञ्ञाभिसन्दवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/39_6_1_pu~n~nAbhisandavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/39_6_1_pu~n~nAbhisandavaggo/</guid>
      <description>&lt;p&gt;(६) १. पुञ्ञाभिसन्दवग्गो&lt;/p&gt;&#xA;&lt;h2 id=&#34;१-पठमपञञभसनदसततवणणन&#34;&gt;१. पठमपुञ्ञाभिसन्दसुत्तवण्णना&lt;/h2&gt;&#xA;&lt;p&gt;५१. दुतियस्स पठमे पुञ्ञाभिसन्दाति वा पुञ्ञनदियो। अविच्छेदेन निच्चं पवत्तियमानानि हि पुञ्ञानि अभिसन्दनट्ठेन ‘‘पुञ्ञाभिसन्दा’’ति वुत्ता। अपरिमितन्ति आळ्हकगणनाय अपरिमितं, योजनवसेन पनस्स परिमाणं अत्थि। तथा हि हेट्ठा महापथविया उपरि आकासेन परतो चक्कवाळपब्बतेन मज्झे तत्थ तत्थ ठितेहि दीपपब्बतपरियन्तेहि परिच्छिन्नत्ता योजनतो सक्का पमाणं कातुम्। भेरवारम्मणेहीति सविञ्ञाणकाविञ्ञाणकेहि भेरवारम्मणेहि। तथा हि तं महासरीरमच्छकुम्भीलयक्खरक्खसमहानागदानवादीनं सविञ्ञाणकानं वळवामुखपातालादीनं अविञ्ञाणकानञ्च भेरवारम्मणानं वसेन ‘‘बहुभेरव’’न्ति वुच्चति। सेसमेत्थ उत्तानमेव।&lt;br&gt;&#xA;पठमपुञ्ञाभिसन्दसुत्तवण्णना निट्ठिता।&lt;/p&gt;&#xA;&lt;h2 id=&#34;२-दतयपञञभसनदसततवणणन&#34;&gt;२. दुतियपुञ्ञाभिसन्दसुत्तवण्णना&lt;/h2&gt;&#xA;&lt;p&gt;५२. दुतिये सोतापन्नस्स सद्धा अधिप्पेताति सोतापन्नस्स मग्गेनागता सद्धा अधिप्पेता।&lt;br&gt;&#xA;दुतियपुञ्ञाभिसन्दसुत्तवण्णना निट्ठिता।&lt;/p&gt;</description>
    </item>
    <item>
      <title>४० (७) २. पत्तकम्मवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/40_7_2_pattakammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/40_7_2_pattakammavaggo/</guid>
      <description>&lt;p&gt;(७) २. पत्तकम्मवग्गो&lt;/p&gt;&#xA;&lt;h2 id=&#34;१-४-पततकममसततदवणणन&#34;&gt;१-४. पत्तकम्मसुत्तादिवण्णना&lt;/h2&gt;&#xA;&lt;p&gt;६१-६४. दुतियस्स पठमे ये अनिट्ठा न होन्ति, ते इट्ठाति अधिप्पेताति आह ‘‘अनिट्ठपटिक्खेपेन इट्ठा’’ति। इट्ठाति च परियिट्ठा वा होतु मा वा, इट्ठारम्मणभूताति अत्थो। गवेसितम्पि हि इट्ठन्ति वुच्चति, तं इध नाधिप्पेतम्। मनेति मनस्मिम्। कन्ताति वा कमनीया, कामेतब्बाति अत्थो। मनं अप्पायन्तीति इट्ठभावेन मनं वड्ढेन्ति। कम्मसाधनो इध भोग-सद्दोति आह ‘‘भोगाति भुञ्जितब्बा’’तिआदि। धम्मूपघातं कत्वा कुसलधम्मं विनोदेत्वा। उपनिज्झायीयन्तीति उपज्झायाति आह ‘‘सुखदुक्खेसु उपनिज्झायितब्बत्ता’’ति, सुखदुक्खेसु उप्पन्नेसु अनुस्सरितब्बत्ताति अत्थो। सन्दिट्ठसम्भत्तेहीति एत्थ तत्थ तत्थ सङ्गम्म दिट्ठमत्ता नातिदळ्हमित्ता सन्दिट्ठा, सुट्ठु भत्ता सिनेहवन्तो दळ्हमित्ता सम्भत्ता।&lt;br&gt;&#xA;विसमलोभन्ति बलवलोभम्। सुखितन्ति सञ्जातसुखम्। पीणितन्ति धातं सुहितम्। तथाभूतो पन यस्मा बलसम्पन्नो होति, तस्मा ‘‘बलसम्पन्नं करोती’’ति वुत्तम्।&lt;br&gt;&#xA;सोभने कायिकवाचसिककम्मे रतोति सूरतो उकारस्स दीघं कत्वा, तस्स भावो सोरच्चं, कायिकवाचसिको अवीतिक्कमो। सो पन अत्थतो सुसीलभावोति आह ‘‘खन्तिसोरच्चे निविट्ठाति अधिवासनक्खन्तियञ्च सुसीलताय च निविट्ठा’’ति। एकमत्तानन्ति एकं चित्तन्ति अत्थो। रागादीनञ्हि पुब्बभागियं दमनादि पच्चेकं इच्छितब्बं, न मग्गक्खणे विय एकज्झं पटिसङ्खानमुखेन पजहनतो। एकमत्तानन्ति वा विवेकवसेन एकं एकाकिनं अत्तानम्। तेनेवाह ‘‘एकं अत्तनोव अत्तभाव’’न्तिआदि। उपरूपरिभूमीसूति छकामसग्गसङ्खातासु उपरूपरिकामभूमीसु। कम्मस्स फलं अग्गं नाम। तं पनेत्थ उच्चगामीति आह ‘‘उद्धमग्गमस्सा’’ति। सुवग्गे नियुत्ता, सुवग्गप्पयोजनाति वा सोवग्गिका। दसन्नं विसेसानन्ति दिब्बआयुवण्णयससुखआधिपतेय्यानञ्चेव इट्ठरूपादीनञ्च फलविसेसानम्। वण्णग्गहणेन चेत्थ सको अत्तभाववण्णो गहितो, रूपग्गहणेन बहिद्धा रूपारम्मणम्। दुतियततियचतुत्थानि उत्तानत्थानेव।&lt;br&gt;&#xA;पत्तकम्मसुत्तादिवण्णना निट्ठिता।&lt;/p&gt;</description>
    </item>
    <item>
      <title>४१ (८) ३. अपण्णकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/41_8_3_apaNNakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/41_8_3_apaNNakavaggo/</guid>
      <description>&lt;p&gt;(८) ३. अपण्णकवग्गो&lt;/p&gt;&#xA;&lt;h2 id=&#34;१-२-पधनसततदवणणन&#34;&gt;१-२. पधानसुत्तादिवण्णना&lt;/h2&gt;&#xA;&lt;p&gt;७१-७२. ततियवग्गस्स पठमे यवति तेन फलं मिस्सितं विय होतीति योनि, एकन्तिकं कारणम्। अस्साति यथावुत्तस्स भिक्खुनो। परिपुण्णन्ति अविकलं अनवसेसम्। आसवे खेपेतीति आसवक्खयो, अग्गमग्गो। इध पन अरहत्तफलं अधिप्पेतन्ति आह ‘‘अरहत्तत्थाया’’ति। दुतियं उत्तानमेव।&lt;br&gt;&#xA;पधानसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-५-सपपरससततदवणणन&#34;&gt;३-५. सप्पुरिससुत्तादिवण्णना&lt;/h2&gt;&#xA;&lt;p&gt;७३-७५. ततिये पञ्हत्थाय अभिनीतोति पञ्हकरणत्थाय अभिमुखं नीतो। अलम्बितं कत्वाति अलम्बं कत्वा, अयमेव वा पाठो, विपलम्बं अकत्वाति अत्थो। अवजानातीति अवञ्ञं करोति, निन्दतीति अत्थो। चतुत्थपञ्चमे नत्थि वत्तब्बम्।&lt;br&gt;&#xA;सप्पुरिससुत्तादिवण्णना निट्ठिता।&lt;/p&gt;&#xA;&lt;h2 id=&#34;६-कसनरसततवणणन&#34;&gt;६. कुसिनारसुत्तवण्णना&lt;/h2&gt;&#xA;&lt;p&gt;७६. छट्ठे नगरं पविसितुकामा उय्यानतो उपेच्च वत्तन्ति गच्छन्ति एतेनाति उपवत्तनम्। यथेव हि कलम्बनदितीरतो राजमातुविहारद्वारेन थूपारामं गन्तब्बं होति, एवं हिरञ्ञवतिकाय पारिमतीरतो सालवनं उय्यानं, यथा अनुराधपुरस्स थूपारामो दक्खिणपच्छिमदिसाय, एवं तं उय्यानं कुसिनाराय दक्खिणपच्छिमदिसाय होति। यथा थूपारामतो दक्खिणद्वारेन नगरं पविसनमग्गो पाचीनमुखो गन्त्वा उत्तरेन निवत्तति, एवं उय्यानतो सालपन्ति पाचीनमुखा गन्त्वा उत्तरेन निवत्ता, तस्मा तं ‘‘उपवत्तन’’न्ति वुच्चति। अन्तरेति द्विन्नं सालरुक्खानं वेमज्झे। तत्थ हि पञ्ञापियमानस्स मञ्चस्स एका सालपन्ति सीसभागे होति, एका पादभागे। तत्रपि एको तरुणसालो सीसभागस्स आसन्नो होति, एको पादभागस्स। अपिच यमकसाला नाम मूलखन्धविटपपत्तेहि अञ्ञमञ्ञं संसिब्बित्वा ठितसालातिपि वदन्ति।&lt;br&gt;&#xA;द्वेळ्हकन्ति द्विधागाहो, अनेकंसग्गाहोति अत्थो। विमतीति संसयापत्तीति आह ‘‘विनिच्छितुं असमत्थता’’ति। तं वो वदामीति तं संसयवन्तं भिक्खुं सन्धाय वो तुम्हे वदामीति। निक्कङ्खभावपच्चक्खकरणन्ति बुद्धादीसु तेसं भिक्खूनं निक्कङ्खभावस्स पच्चक्खकारिया याथावतो तमत्थं पटिविज्झित्वा ठितं सब्बञ्ञुतञ्ञाणमेव। एत्थाति एतस्मिं अत्थे।&lt;br&gt;&#xA;कुसिनारसुत्तवण्णना निट्ठिता।&lt;/p&gt;</description>
    </item>
    <item>
      <title>४२ (९) ४. मचलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/42_9_4_machalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/42_9_4_machalavaggo/</guid>
      <description>&lt;p&gt;(९) ४. मचलवग्गो&lt;/p&gt;&#xA;&lt;h2 id=&#34;१-६-पणतपतसततदवणणन&#34;&gt;१-६. पाणातिपातसुत्तादिवण्णना&lt;/h2&gt;&#xA;&lt;p&gt;८१-८६. चतुत्थस्स पठमादीनि उत्तानत्थानेव। पञ्चमे (सं॰ नि॰ टी॰ १.१.१३२) ‘‘नीचे कुले पच्चाजातो’’तिआदिकेन अप्पकासभावेन तमतीति तमो, तेन तमेन युत्तोति तमो पुग्गलो वुच्चति। तथा हि तंयोगतो पुग्गलस्स तब्बोहारो यथा ‘‘मच्छेरयोगतो मच्छरो’’ति, तस्मा तमोति अप्पकासभावेन तमो तमभूतो अन्धकारं विय जातो, अन्धकारत्तं वा पत्तोति अत्थो। वुत्तलक्खणं तममेव परम्परतो अयनं गति निट्ठा एतस्साति तमपरायणो। उभयेनपि तमग्गहणेन खन्धतमो कथितो, न अन्धकारतमो। खन्धतमोति च सम्पत्तिरहिता खन्धपवत्तियेव दट्ठब्बा। ‘‘उच्चे कुले पच्चाजातो’’तिआदिकेन पकासभावेन जोतेतीति जोति, तेन जोतिनायुत्तोतिआदि सब्बं वुत्तनयेन वेदितब्बम्। इतरे द्वेति जोतितमपरायणो, जोतिजोतिपरायणोति इतरे द्वे पुग्गले।&lt;br&gt;&#xA;वेणुवेत्तादिविलीवेहि पेळभाजनादिकारका विलीवकारका। मिगमच्छादीनं निसादनतो नेसादा, मागविकमच्छबन्धादयो। रथेसु चम्मेन नहणकरणतो रथकारा, चम्मकारा। पुइति करीसस्स नामं, तं कुसेन्ति अपनेन्तीति पुक्कुसा, पुप्फछड्डका। दुब्बण्णोति विरूपो। ओकोटिमकोति आरोहाभावेन हेट्ठिमको, रस्सकायोति अत्थो। तेनाह ‘‘लकुण्डको’’ति। लकु विय घटिका विय डेति पवत्ततीति लकुण्डको, रस्सो। कणति निमीलतीति काणो। तं पनस्स निमीलनं एकेन अक्खिना द्वीहिपि वाति आह ‘‘एकच्छिकाणो वा उभयच्छिकाणो वा’’ति। कुणनं कुणो, हत्थवेकल्लं, सो एतस्स अत्थीति कुणी। खञ्जो वुच्चति पादविकलो। हेट्ठिमकायसङ्खातो सरीरस्स पक्खो पदेसो हतो अस्साति पक्खहतो। तेनाह ‘‘पीठसप्पी’’ति। पदीपे पदीपने एतब्बं नेतब्बन्ति पदीपेय्यं, तेलकपालादिउपकरणम्। वुत्तन्ति अट्ठकथायं वुत्तम्।&lt;br&gt;&#xA;आगमनविपत्तीति आगमनट्ठानवसेन विपत्ति ‘‘आगमो एत्था’’ति कत्वा। पुब्बुप्पन्नपच्चयविपत्तीति पठमुप्पन्नपच्चयवसेन विपरावत्ति। चण्डालादिसभावा हिस्स मातापितरो पठमुप्पन्नपच्चयो। पवत्तपच्चयविपत्तीति पवत्ते सुखपच्चयविपत्ति। तादिसे निहीनकुले उप्पन्नोपि कोचि विभवसम्पन्नो सिया, अयं पन दुग्गतो दुरूपो। आजीवुपायविपत्तीति आजीवनुपायवसेन विपत्ति। सुखेन हि जीविकं पवत्तेतुं उपायभूता हत्थिसिप्पादयो इमस्स नत्थि, पुप्फछड्डनसिलाकोट्टनादिकम्मं पन कत्वा जीविकं पवत्तेति। तेनाह ‘‘कसिरवुत्तिके’’ति। अत्तभावविपत्तीति उपधिविपत्ति। दुक्खकारणसमायोगोति कायिकचेतसिकदुक्खुप्पत्तिया पच्चयसमोधानम्। सुखकारणविपत्तीति सुखपच्चयपरिहानि। उपभोगविपत्तीति उपभोगसुखस्स विनासो अनुपलद्धि। जोति चेव जोतिपरायणभावो च सुक्कपक्खो। छट्ठं उत्तानमेव।&lt;br&gt;&#xA;पाणातिपातसुत्तादिवण्णना निट्ठिता।&lt;/p&gt;</description>
    </item>
    <item>
      <title>४३ (१०) ५. असुरवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/43_10_5_asuravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/43_10_5_asuravaggo/</guid>
      <description>&lt;p&gt;(१०) ५. असुरवग्गो&lt;/p&gt;&#xA;&lt;h2 id=&#34;१-२-असरसततदवणणन&#34;&gt;१-२. असुरसुत्तादिवण्णना&lt;/h2&gt;&#xA;&lt;p&gt;९१-९२. पञ्चमस्स पठमदुतियानि उत्तानत्थानेव।&lt;br&gt;&#xA;असुरसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-दतयसमधसततवणणन&#34;&gt;३. दुतियसमाधिसुत्तवण्णना&lt;/h2&gt;&#xA;&lt;p&gt;९३. ततिये अप्पटिवानीति भावप्पधानो निद्देसोति आह ‘‘अनिवत्तनता’’ति। ‘‘अप्पटिवानिता’’ति वत्तब्बे ‘‘अप्पटिवानी’’ति वुत्तम्। तथा हि वीरियप्पवाहे वत्तमाने अन्तरा एव पटिगमनं निवत्तनं पटिवानं, तं अस्स अत्थीति पटिवानी, न पटिवानी अप्पटिवानी, तस्स भावो अप्पटिवानिता, अनिवत्तनाति अत्थो। अप्पटिवानीति वा इत्थिलिङ्गवसेनेवायं निद्देसो। अन्तरायेव पटिगमनं निवत्तनं पटिवानी, न पटिवानी अप्पटिवानी, अनिवत्तनाति अत्थो।&lt;br&gt;&#xA;दुतियसमाधिसुत्तवण्णना निट्ठिता।&lt;/p&gt;&#xA;&lt;h2 id=&#34;४-ततयसमधसततवणणन&#34;&gt;४. ततियसमाधिसुत्तवण्णना&lt;/h2&gt;&#xA;&lt;p&gt;९४. चतुत्थे सण्ठपेतब्बन्ति सम्मदेव ठपेतब्बम्। यथा पन ठपितं सण्ठपितं होति, तं दस्सेतुं ‘‘सन्निसादेतब्ब’’न्तिआदि वुत्तम्। तत्थ सन्निसादेतब्बन्ति समाधिप्पटिपक्खे किलेसे सन्निसीदापेन्तेन चित्तं गोचरज्झत्ते सन्निसीदापेतब्बन्ति। एकोदि कातब्बन्ति अब्यग्गभावापादनेन एकग्गं कातब्बम्। समादहितब्बन्ति यथा आरम्मणे सुट्ठु अप्पितं होति, एवं सम्मा सम्मदेव आदहितब्बं, सुट्ठु आरोपेतब्बं समाहितं कातब्बन्ति अत्थो।&lt;br&gt;&#xA;ततियसमाधिसुत्तवण्णना निट्ठिता।&lt;/p&gt;</description>
    </item>
    <item>
      <title>४४ (११) १. वलाहकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/44_11_1_valAhakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/44_11_1_valAhakavaggo/</guid>
      <description>&lt;p&gt;(११) १. वलाहकवग्गो&lt;/p&gt;&#xA;&lt;h2 id=&#34;१-२-वलहकसततदवयवणणन&#34;&gt;१-२. वलाहकसुत्तद्वयवण्णना&lt;/h2&gt;&#xA;&lt;p&gt;१०१-२. ततियपण्णासकस्स पठमे गज्जिताति थनिता। तत्थ गज्जित्वा नोवस्सनभावो नाम पापको। मनुस्सा हि यदा देवो गज्जति, तदा ‘‘सुवुट्ठिता भविस्सती’’ति बीजानि नीहरित्वा वपन्ति। अथ देवे अवस्सन्ते खेत्ते बीजानि खेत्तेयेव नस्सन्ति, गेहे बीजानि गेहेयेव नस्सन्तीति दुब्भिक्खं होति। नोगज्जित्वा वस्सनभावोपि पापको। मनुस्सा हि इमस्मिं काले ‘‘दुब्बुट्ठिका भविस्सती’’ति निन्नट्ठानेसुयेव वप्पं करोन्ति। अथ देवो वस्सित्वा सब्बबीजानि महासमुद्दं पापेति, दुब्भिक्खमेव होति। गज्जित्वा वस्सनभावो पन भद्दको। तदा हि सुभिक्खं होति। नोगज्जित्वा नोवस्सनभावो एकन्तपापकोव। भासिता होति नो कत्ताति ‘‘इदानि गन्थधुरं पूरेस्सामि, वासधुरं पूरेस्सामी’’ति कथेतियेव, न उद्देसं गण्हाति, न कम्मट्ठानं भावेति।&lt;br&gt;&#xA;कत्ता होति नो भासिताति ‘‘गन्थधुरं पूरेस्सामि, वासधुरं वा’’ति न भासति, सम्पत्ते पन काले समत्तं सम्पादेति। इमिना नयेन इतरेपि वेदितब्बा। अथ वा सब्बं पनेतं पच्चयदायकेहेव कथितम्। एको हि ‘‘असुकदिवसे नाम दानं दस्सामी’’ति सङ्घं निमन्तेति, सम्पत्ते काले नो करोति। अयं पुग्गलो पुञ्ञेन परिहायति, भिक्खुसङ्घो पन लाभेन परिहायति। अपरो सङ्घं अनिमन्तेत्वा सक्कारं कत्वा ‘‘भिक्खू आनेस्सामी’’ति न लभि, सब्बे अञ्ञत्थ निमन्तिता होन्ति। अयम्पि पुञ्ञेन परिहायति, सङ्घोपि लाभेन परिहायति। अपरो पठमं सङ्घं निमन्तेत्वा पच्छा सक्कारं कत्वा दानं देति, अयं किच्चकारी होति। अपरो नेव सङ्घं निमन्तेति, न दानं देति, अयं पापपुग्गलोति वेदितब्बो। दुतियं उत्तानमेव।&lt;br&gt;&#xA;वलाहकसुत्तद्वयवण्णना निट्ठिता।&lt;/p&gt;</description>
    </item>
    <item>
      <title>४५ (१२) २. केसिवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/45_12_2_kesivaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/45_12_2_kesivaggo/</guid>
      <description>&lt;p&gt;(१२) २. केसिवग्गो&lt;/p&gt;&#xA;&lt;h2 id=&#34;१-७-कससततदवणणन&#34;&gt;१-७. केसिसुत्तादिवण्णना&lt;/h2&gt;&#xA;&lt;p&gt;१११-११७. दुतियस्स पठमे अस्सदम्मेति दम्मनयोग्गे अस्से। सारेतीति सिक्खापेति पवत्तेति। सेसमेत्थ उत्तानमेव। दुतियादीनि उत्तानत्थानेव।&lt;br&gt;&#xA;केसिसुत्तादिवण्णना निट्ठिता।&lt;/p&gt;&#xA;&lt;h2 id=&#34;८-१०-सवजनयसततदवणणन&#34;&gt;८-१०. संवेजनीयसुत्तादिवण्णना&lt;/h2&gt;&#xA;&lt;p&gt;११८-१२०. अट्ठमे सद्धस्साति बुद्धादीसु पसन्नचित्तस्स वत्तसम्पन्नस्स, यस्स पातो वुट्ठाय चेतियङ्गणवत्तादीनि सब्बवत्तानि कतानेव पञ्ञायन्ति। दस्सनीयानीति दस्सनारहानि। संवेगो नाम सहोत्तप्पं ञाणम्। अभिजातिट्ठानादीनिपि तस्स उप्पत्तिहेतूनि भवन्तीति सिक्खापेन्तो आह ‘‘संवेगजनकानी’’ति। ठानानीति कारणानि, पदेसट्ठानानि वा। नवमदसमानि सुविञ्ञेय्यानि।&lt;br&gt;&#xA;संवेजनीयसुत्तादिवण्णना निट्ठिता।&lt;br&gt;&#xA;केसिवग्गवण्णना निट्ठिता।&lt;/p&gt;</description>
    </item>
    <item>
      <title>४६ (१३) ३. भयवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/46_13_3_bhayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/46_13_3_bhayavaggo/</guid>
      <description>&lt;p&gt;(१३) ३. भयवग्गो&lt;/p&gt;&#xA;&lt;h2 id=&#34;१-अततनवदसततवणणन&#34;&gt;१. अत्तानुवादसुत्तवण्णना&lt;/h2&gt;&#xA;&lt;p&gt;१२१. ततियस्स पठमे अत्तानं अनुवदन्तस्स उप्पज्जनकभयन्ति अत्तानं अनुवदन्तस्स पापकम्मिनो उप्पज्जनकभयम्। द्वत्तिंसकम्मकारणे पटिच्च उप्पज्जनकभयन्ति अगारिकानं वसेन वुत्तं , अनगारिकानं पन विनयदण्डं पटिच्च उप्पज्जनकभयम्पि दण्डभयन्तेव सङ्खं गच्छति। सेसं सुविञ्ञेय्यमेव।&lt;br&gt;&#xA;अत्तानुवादसुत्तवण्णना निट्ठिता।&lt;/p&gt;&#xA;&lt;h2 id=&#34;२-ऊमभयसततवणणन&#34;&gt;२. ऊमिभयसुत्तवण्णना&lt;/h2&gt;&#xA;&lt;p&gt;१२२. दुतिये कोधूपायासस्सेतं अधिवचनन्ति एत्थ कुज्झनट्ठेन कोधो, स्वेव चित्तस्स कायस्स च अतिप्पमद्दनमथनुप्पादनेहि दळ्हआयासट्ठेन उपायासो। अनेकवारं पवत्तित्वा अत्तना समवेतं सत्तं अज्झोत्थरित्वा सीसं उक्खिपितुं अदत्वा ऊमिसदिसता दट्ठब्बा। यथा हि बाहिरं उदकं ओतिण्णो ऊमीसु ओसीदित्वा मरति, एवं इमस्मिं सासने कोधूपायासे ओसीदित्वा विब्भमति, तस्मा कोधूपायासो ‘‘ऊमिभय’’न्ति वुत्तो। ओदरिकत्तस्सेतं अधिवचनन्ति यथा हि बाहिरं उदकं ओतिण्णो कुम्भीलेन खादितो मरति, एवं इमस्मिं सासने ओदरिकत्तेन ओदरिकभावेन आमिसगेधेन मिच्छाजीवेन जीविककप्पनेन नासितसीलादिगुणताय खादितधम्मसरीरो विब्भमति, तस्मा ओदरिकत्तं ‘‘कुम्भीलभय’’न्ति वुत्तम्।&lt;br&gt;&#xA;अनुपट्ठिताय सतियाति कायगतं सतिं अनुट्ठापेत्वा। असंवुतेहीति अपिहितेहि। पञ्चन्नेतं कामगुणानं अधिवचनन्ति यथा हि बाहिरं उदकं ओतिण्णो आवट्टे निमुज्जित्वा मरति, एवं इमस्मिं सासने पब्बजितो पञ्चकामगुणावट्टे निमुज्जित्वा विब्भमति। कामरागाभिभूतो हि सत्तो इतो च एत्तो, एत्तो च इतोति एवं मनापियरूपादिविसयसङ्खाते आवट्टे अत्तानं संसारेत्वा यथा ततो बहिभूते नेक्खम्मे चित्तम्पि न उप्पादेति, एवं आवट्टेत्वा ब्यसनापादनेन कामगुणानं आवट्टसदिसता दट्ठब्बा।&lt;br&gt;&#xA;अनुद्धंसेतीति किलमेति विलोलति। रागानुद्धंसितेनाति रागेन अनुद्धंसितेन। मातुगामस्सेतं अधिवचनन्ति। यथा हि बाहिरं उदकं ओतिण्णो चण्डमच्छं आगम्म लद्धप्पहारो मरति, एवं इमस्मिं सासने मातुगामं आरब्भ उप्पन्नकामरागो विब्भमति, तस्मा मातुगामो ‘‘सुसुकाभय’’न्ति वुत्तो। मातुगामो हि योनिसोमनसिकाररहितं अधीरपुरिसं इत्थिकुत्तभूतेहि अत्तनो हासभावविलासेहि अभिभुय्य गहेत्वा धीरजातिकम्पि अत्तनो रूपादीहि सम्पलोभनवसेन अनवसेसं अत्तनो उपकारधम्मे सीलादिके सम्पादेतुं असमत्थं करोन्तो अनयब्यसनं पापेति।&lt;br&gt;&#xA;इमानि पन चत्तारि भयानि भायित्वा यथा उदकं अनोरोहन्तस्स उदकं निस्साय उदकपिपासाविनयनं सरीरसुद्धिपरिळाहूपसमो कायउतुग्गाहापनन्ति, एवमादि आनिसंसो नत्थि, एवमेवं इमानि चत्तारि भयानि भायित्वा सासने अपब्बजन्तस्सपि इमं सासनं निस्साय सङ्खेपतो वट्टदुक्खूपसमो, वित्थारतो पन सीलानिसंसादिवसेन अनेकविधो आनिसंसो नत्थि। यथा पन इमानि चत्तारि भयानि अभायित्वा उदकं ओरोहन्तस्स वुत्तप्पकारो आनिसंसो होति, एवं इमानि अभायित्वा सासने पब्बजन्तस्सपि वुत्तप्पकारो आनिसंसो होति। महाधम्मरक्खितत्थेरो पनाह ‘‘चत्तारि भयानि भायित्वा उदकं अनोतरन्तो सोतं छिन्दित्वा परतीरं पापुणितुं न सक्कोति, अभायित्वा ओतरन्तो सक्कोति, एवमेवं भायित्वा सासने अपब्बजन्तोपि तण्हासोतं छिन्दित्वा निब्बानपारं दट्ठुं न सक्कोति, अभायित्वा पब्बजन्तो सक्कोती’’ति।&lt;br&gt;&#xA;ऊमिभयसुत्तवण्णना निट्ठिता।&lt;/p&gt;</description>
    </item>
    <item>
      <title>४७ (१४) ४. पुग्गलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/47_14_4_puggalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/47_14_4_puggalavaggo/</guid>
      <description>&lt;p&gt;(१४) ४. पुग्गलवग्गो&lt;/p&gt;&#xA;&lt;h2 id=&#34;१-सयजनसततवणणन&#34;&gt;१. संयोजनसुत्तवण्णना&lt;/h2&gt;&#xA;&lt;p&gt;१३१. चतुत्थस्स पठमे उपपत्तिप्पटिलाभं संवत्तनिकानीति उपपत्तिपटिलाभियानि। भवपटिलाभियानीति एत्थापि एसेव नयो। येहीति येहि संयोजनेहि हेतुभूतेहि, करणभूतेहि वा। ननु च सोतापन्नस्सपि ओरम्भागियानि संयोजनानि अप्पहीनानि, कस्मा पन सकदागामीयेव इध गहितोति आह ‘‘सकदागामिस्साति इदं अप्पहीनसंयोजनेसु अरियेसु उत्तमकोटिया गहित’’न्ति। तत्थ अप्पहीनसंयोजनेसूति अप्पहीनओरम्भागियसंयोजनेसु। उत्तमकोटिया गहितन्ति उक्कट्ठपरिच्छेदेन गहितम्। सकदागामितो परञ्हि अप्पहीनओरम्भागियसंयोजनो अरियो नाम नत्थि। ननु च सकदागामिस्स पहीनानिपि ओरम्भागियानि संयोजनानि अत्थि दिट्ठिविचिकिच्छासीलब्बतपरामाससंयोजनानं पहीनत्ता, तस्मा ‘‘ओरम्भागियानि संयोजनानि अप्पहीनानी’’ति कस्मा वुत्तन्ति आह ‘‘ओरम्भागियेसु च अप्पहीनं उपादाया’’तिआदि। यस्मा कामरागब्यापादसंयोजनानि सकदागामिस्स अप्पहीनानि, तस्मा तानि अप्पहीनानि उपादाय ‘‘ओरम्भागियानि संयोजनानि अप्पहीनानी’’ति वुत्तं, न सब्बेसं अप्पहीनत्ताति अधिप्पायो।&lt;br&gt;&#xA;संयोजनसुत्तवण्णना निट्ठिता।&lt;/p&gt;</description>
    </item>
    <item>
      <title>४८ (१५) ५. आभावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/48_15_5_AbhAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/48_15_5_AbhAvaggo/</guid>
      <description>&lt;p&gt;(१५) ५. आभावग्गो&lt;/p&gt;&#xA;&lt;h2 id=&#34;१-६-आभसततदवणणन&#34;&gt;१-६. आभासुत्तादिवण्णना&lt;/h2&gt;&#xA;&lt;p&gt;१४१-१४६. पञ्चमस्स पठमादीनि उत्तानत्थानेव।&lt;br&gt;&#xA;आभासुत्तादिवण्णना निट्ठिता।&lt;/p&gt;&#xA;&lt;h2 id=&#34;७-१०-दतयकलसततदवणणन&#34;&gt;७-१०. दुतियकालसुत्तादिवण्णना&lt;/h2&gt;&#xA;&lt;p&gt;१४७-१५०. सत्तमे परमत्थतो अविज्जमानसभावस्स कालस्स भावनादियोगो न सम्भवतीति आह ‘‘कालाति तस्मिं तस्मिं काले धम्मस्सवनादिवसेन पवत्तानं कुसलधम्मानं एतं अधिवचन’’न्ति। कालसहचरिता हि कुसला धम्मा इध काल-सद्देन गहिता अपरस्स असम्भवतो। अट्ठमादीनि उत्तानत्थानेव।&lt;br&gt;&#xA;दुतियकालसुत्तादिवण्णना निट्ठिता।&lt;br&gt;&#xA;आभावग्गवण्णना निट्ठिता।&lt;br&gt;&#xA;ततियपण्णासकं निट्ठितम्।&lt;br&gt;&#xA;४. चतुत्थपण्णासकं&lt;/p&gt;</description>
    </item>
    <item>
      <title>४९ (१६) १. इन्द्रियवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/49_16_1_indriyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/49_16_1_indriyavaggo/</guid>
      <description>&lt;p&gt;(१६) १. इन्द्रियवग्गो&lt;/p&gt;&#xA;&lt;h2 id=&#34;१-५-इनदरयसततदवणणन&#34;&gt;१-५. इन्द्रियसुत्तादिवण्णना&lt;/h2&gt;&#xA;&lt;p&gt;१५१-१५५. चतुत्थस्स पठमादीनि उत्तानानेव।&lt;br&gt;&#xA;इन्द्रियसुत्तादिवण्णना निट्ठिता।&lt;/p&gt;&#xA;&lt;h2 id=&#34;६-८-कपपसततदवणणन&#34;&gt;६-८. कप्पसुत्तादिवण्णना&lt;/h2&gt;&#xA;&lt;p&gt;१५६-१५८. छट्ठे संवट्टनं विनस्सनं संवट्टो, संवट्टतो उद्धं तथा ठायी संवट्टट्ठायी। विवट्टनं निब्बत्तनं, वड्ढनं वा विवट्टो। ‘‘तेजोसंवट्टो, आपोसंवट्टो, वायोसंवट्टोति एवं संवट्टसीमानुक्कमेन संवट्टेसु वत्तब्बेसु तथा अवत्वा आपोसंवट्टो, तेजोसंवट्टो, वायोसंवट्टोति वचनं संवट्टमहाभूतदेसनानुपुब्बिया’’ति केचि। ‘‘भावीसंवट्टानुपुब्बिया’’ति अपरे। आपेन संवट्टो आपोसंवट्टो। संवट्टसीमाति संवट्टनमरियादा। संवट्टतीति विनस्सति। सदाति सब्बकालं, तीसुपि संवट्टकालेसूति अत्थो। एकं बुद्धक्खेत्तं विनस्सतीति एत्थ बुद्धक्खेत्तं नाम तिविधं होति जातिक्खेत्तं, आणाक्खेत्तं, विसयक्खेत्तञ्च।&lt;br&gt;&#xA;तत्थ जातिक्खेत्तं दससहस्सचक्कवाळपरियन्तं होति, तथागतस्स पटिसन्धिग्गहणादीसु कम्पति। आणाक्खेत्तं कोटिसतसहस्सचक्कवाळपरियन्तं, यत्थ रतनसुत्तं (खु॰ पा॰ ६.१ आदयो; सु॰ नि॰ २२४ आदयो) खन्धपरित्तं (अ॰ नि॰ ४.६७; चूळव॰ २५१) धजग्गपरित्तं (सं॰ नि॰ १.२४९) आटानाटियपरित्तं (दी॰ नि॰ ३.२७७-२७८) मोरपरित्तन्ति (जा॰ १.२.१७-१८) इमेसं परित्तानं आनुभावो वत्तति। विसयक्खेत्तं अनन्तापरिमाणं, यं ‘‘यावता वा पनाकङ्खेय्या’’ति (अ॰ नि॰ ३.८१) वुत्तम्। तत्थ यं यं तथागतो आकङ्खति, तं तं जानाति। एवमेतेसु तीसु बुद्धक्खेत्तेसु एकं आणाक्खेत्तं विनस्सति , तस्मिं पन विनस्सन्ते जातिक्खेत्तं विनट्ठमेव होति, विनस्सन्तञ्च एकतोव विनस्सति, सण्ठहन्तञ्च एकतोव सण्ठहति। सेसमेत्थ विसुद्धिमग्गसंवण्णनासु (विसुद्धि॰ महाटी॰ २.४०४) वुत्तनयेनेव गहेतब्बम्। सत्तमट्ठमानि उत्तानत्थानेव।&lt;br&gt;&#xA;कप्पसुत्तादिवण्णना निट्ठिता।&lt;/p&gt;</description>
    </item>
    <item>
      <title>५० (१७) २. पटिपदावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/50_17_2_paTipadAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/50_17_2_paTipadAvaggo/</guid>
      <description>&lt;p&gt;(१७) २. पटिपदावग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;१६१. दुतियस्स पठमे दुक्खापटिपदा दन्धाभिञ्ञातिआदीसु पाळिया आगतनयेन अत्थो वेदितब्बो। तथा हि –&lt;br&gt;&#xA;‘‘तत्थ कतमा दुक्खपटिपदा दन्धाभिञ्ञा पञ्ञा? किच्छेन कसिरेन समाधिं उप्पादेन्तस्स दन्धं तं ठानं अभिजानन्तस्स या उप्पज्जति पञ्ञा पजानना…पे॰… अमोहो धम्मविचयो सम्मादिट्ठि, अयं वुच्चति दुक्खपटिपदा दन्धाभिञ्ञा पञ्ञा। तत्थ कतमा दुक्खपटिपदा खिप्पाभिञ्ञा पञ्ञा? किच्छेन कसिरेन समाधिं उप्पादेन्तस्स खिप्पं तं ठानं अभिजानन्तस्स या उप्पज्जति पञ्ञा पजानना…पे॰… सम्मादिट्ठि, अयं वुच्चति दुक्खपटिपदा खिप्पाभिञ्ञा पञ्ञा। तत्थ कतमा सुखपटिपदा दन्धाभिञ्ञा पञ्ञा? अकिच्छेन अकसिरेन समाधिं उप्पादेन्तस्स दन्धं तं ठानं अभिजानन्तस्स या उप्पज्जति पञ्ञा पजानना…पे॰… सम्मादिट्ठि, अयं वुच्चति सुखपटिपदा दन्धाभिञ्ञा पञ्ञा। तत्थ कतमा सुखपटिपदा खिप्पाभिञ्ञा पञ्ञा? अकिच्छेन अकसिरेन समाधिं उप्पादेन्तस्स खिप्पं तं ठानं अभिजानन्तस्स या उप्पज्जति पञ्ञा पजानना…पे॰… सम्मादिट्ठि, अयं वुच्चति सुखपटिपदा खिप्पाभिञ्ञा पञ्ञा’’ति (विभ॰ ८०१) – अयमेत्थ पाळि।&lt;br&gt;&#xA;तत्थ किच्छेन कसिरेन समाधिं उप्पादेन्तस्साति पुब्बभागे आगमनकाले किच्छेन कसिरेन दुक्खेन ससङ्खारेन सप्पयोगेन किलेसे विक्खम्भेत्वा लोकुत्तरसमाधिं उप्पादेन्तस्स। दन्धं तं ठानं अभिजानन्तस्साति विक्खम्भितेसु किलेसेसु विपस्सनापरिवासे चिरं वसित्वा तं लोकुत्तरसमाधिसङ्खातं ठानं दन्धं सणिकं अभिजानन्तस्स पटिविज्झन्तस्स, पापुणन्तस्साति अत्थो। अयं वुच्चतीति या एसा एवं उप्पज्जति, अयं किलेसविक्खम्भनप्पटिपदाय दुक्खत्ता, विपस्सनापरिवासपञ्ञाय च दन्धत्ता मग्गकाले एकचित्तक्खणे उप्पन्नापि पञ्ञा आगमनवसेन ‘‘दुक्खपटिपदा दन्धाभिञ्ञा नामा’’ति वुच्चति। उपरि तीसु पदेसुपि इमिना नयेन अत्थो वेदितब्बो।&lt;br&gt;&#xA;संखित्तसुत्तवण्णना निट्ठिता।&lt;/p&gt;</description>
    </item>
    <item>
      <title>५१ (१८) ३. सञ्चेतनियवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/51_18_3_sanchetaniyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/51_18_3_sanchetaniyavaggo/</guid>
      <description>&lt;p&gt;(१८) ३. सञ्चेतनियवग्गो&lt;/p&gt;&#xA;&lt;h2 id=&#34;१-चतनसततवणणन&#34;&gt;१. चेतनासुत्तवण्णना&lt;/h2&gt;&#xA;&lt;p&gt;१७१. ततियस्स पठमे कायसञ्चेतनाहेतूति कायकम्मनिमित्तं, कायिकस्स कम्मस्स कटत्ता उपचितत्ताति अत्थो। एस नयो सेससञ्चेतनाद्वयेपि। उद्धच्चसहगतचेतना पवत्तिविपाकं देतियेवाति ‘‘वीसतिविधा’’ति वुत्तम्। तथा वचीसञ्चेतना मनोसञ्चेतनाति एत्थ कामावचरकुसलाकुसलवसेन वीसति चेतना लब्भन्ति। इदं तथा-सद्देन उपसंहरति। अपिचेत्थ नव महग्गतचेतनापि लब्भन्तीति इमिना नवहि रूपारूपकुसलचेतनाहि सद्धिं मनोद्वारे एकूनतिंसाति तीसु द्वारेसु एकूनसत्तति चेतना होन्तीति दस्सेति। अविज्जापच्चयावाति इदं तापि चेतना अविज्जापच्चयाव होन्तीति दस्सनत्थं वुत्तम्। यथावुत्ता हि एकूनसत्तति चेतना कुसलापि अविज्जापच्चया होन्ति, पगेव इतरा अप्पहीनाविज्जस्सेव उप्पज्जनतो पहीनाविज्जस्स अनुप्पज्जनतो।&lt;br&gt;&#xA;यस्मा यं तं यथावुत्तं चेतनाभेदं कायसङ्खारञ्चेव वचीसङ्खारञ्च मनोसङ्खारञ्च परेहि अनुस्साहितो सामम्पि असङ्खारिकचित्तेन करोति, परेहि कारियमानो ससङ्खारिकचित्तेनपि करोति, ‘‘इदं नाम कम्मं करोन्तोपि तस्स एवरूपो नाम विपाको भविस्सती’’ति एवं कम्मं विपाकञ्च जानन्तोपि करोति, मातापितूसु चेतियवन्दनादीनि करोन्तेसु अनुकरोन्तो दारको विय केवलं कम्मञ्ञेव विज्जानन्तो ‘‘इमस्स पन कम्मस्स अयं विपाको’’ति विपाकं अजानन्तोपि करोति , तस्मा तं दस्सेतुं ‘‘सामं वा त’’न्तिआदि वुत्तम्। परेहि अनाणत्तोति सरसेनेव वत्तमानो। जानन्तोति अनुस्सवादिवसेन जानन्तो।&lt;br&gt;&#xA;ननु च खीणासवो चेतियं वन्दति, धम्मं भणति, कम्मट्ठानं मनसि करोति, कथमस्स कायकम्मादयो न होन्तीति? अविपाकत्ता। खीणासवेन हि कतकम्मं नेव कुसलं होति नाकुसलं, अविपाकं हुत्वा किरियामत्ते तिट्ठति। तेनस्स ते कायादयो न होन्ति। तेनेवाह ‘‘खीणासवस्स कायेन करणकम्मं पञ्ञायती’’तिआदि। तन्ति कुसलाकुसलम्।&lt;br&gt;&#xA;खिड्डाय पदुस्सन्तीति खिड्डापदोसिनो, खिड्डापदोसिनो एव खिड्डापदोसिका। खिड्डापदोसो वा एतेसं अत्थीति खिड्डापदोसिका। ते किर पुञ्ञविसेसाधिगतेन महन्तेन अत्तनो सिरिविभवेन नक्खत्तं कीळन्ता ताय सम्पत्तिया महन्तताय ‘‘आहारं परिभुञ्जिम्हा न परिभुञ्जिम्हा’’तिपि न जानन्ति। अथ एकाहारातिक्कमतो पट्ठाय निरन्तरं खादन्तापि पिवन्तापि चवन्तियेव न तिट्ठन्ति। कस्मा? कम्मजतेजस्स बलवताय करजकायस्स मन्दताय। मनुस्सानञ्हि कम्मजतेजो मन्दो, करजकायो बलवा। तेसं तेजस्स मन्दताय कायस्स बलवताय सत्ताहम्पि अतिक्कमित्वा उण्होदकअच्छयागुआदीहि सक्का करजकायं उपत्थम्भेतुम्। देवानं पन तेजो बलवा होति उळारपुञ्ञनिब्बत्तत्ता उळारगरुसिनिद्धसुधाहारजीरणतो च। करजं मन्दं मुदुसुखुमालभावतो। ते एकं आहारवेलं अक्कमित्वाव सण्ठापेतुं न सक्कोन्ति। यथा नाम गिम्हानं मज्झन्हिके तत्तपासाणे ठपितं पदुमं वा उप्पलं वा सायन्हसमये घटसतेनपि सिञ्चियमानं पाकतिकं न होति विनस्सतियेव, एवमेव पच्छा निरन्तरं खादन्तापि पिवन्तापि चवन्तियेव न तिट्ठन्ति। कतमे पन ते देवाति? ‘‘इमे नामा’’ति अट्ठकथाय विचारणा नत्थि, ‘‘आहारूपच्छेदेन आतपे खित्तमाला विया’’ति वुत्तत्ता ये केचि कबळीकाराहारूपजीविनो देवा एवं करोन्ति, ते एवं चवन्तीति वेदितब्बा। अभयगिरिवासिनो पनाहु ‘‘निम्मानरतिपरनिम्मितवसवत्तिनो ते देवा, खिड्डाय पदुस्सनमत्तेनेव हेते खिड्डापदोसिकाति वुत्ता’’ति। को पनेत्थ देवानं आहारो, का आहारवेलाति? ‘‘सब्बेसम्पि कामावचरदेवानं सुधा आहारो, सा हेट्ठिमेहि हेट्ठिमेहि उपरिमानं उपरिमानं पणीततमा होति। तं यथासकं दिवसवसेनेव दिवसे दिवसे भुञ्जन्ति। केचि पन बदरप्पमाणं सुधाहारं परिभुञ्जन्ति। सो जिव्हायं ठपितमत्तोयेव याव केसग्गनखग्गा कायं फरति, तेसंयेव दिवसवसेन सत्तदिवसं यापनसमत्थोव होती’’ति वदन्ति।&lt;br&gt;&#xA;इस्सापकतत्ता पदुट्ठेन मनसा पदुस्सन्तीति मनोपदोसिका। उसूयवसेन वा मनसो पदोसो मनोपदोसो, सो एतेसं अत्थि विनासहेतुभूतोति मनोपदोसिका। अक्कुद्धो रक्खतीति कुद्धस्स सो कोधो इतरस्मिं अक्कुज्झन्ते अनुपादानो एकवारमेव उप्पत्तिया अनासेवनो चावेतुं न सक्कोति, उदकन्तं पत्वा अग्गि विय निब्बायति, तस्मा अक्कुद्धो तं चवनतो रक्खति। उभोसु पन कुद्धेसु भिय्यो भिय्यो अञ्ञमञ्ञम्हि परिवड्ढनवसेन तिखिणसमुदाचारो निस्सयदहनरसो कोधो उप्पज्जमानो हदयवत्थुं निदहन्तो अच्चन्तसुखुमालं करजकायं विनासेति, ततो सकलोपि अत्तभावो अन्तरधायति। तेनाह ‘‘उभोसु पना’’तिआदि। तथा चाह भगवा ‘‘अञ्ञमञ्ञम्हि पदुट्ठचित्ता किलन्तकाय…पे॰… चवन्ती’’ति (दी॰ नि॰ १.४७)।&lt;br&gt;&#xA;कतमे तेन देवा दट्ठब्बाति एत्थ तेनाति पच्चत्ते करणवचनन्ति आह ‘‘कतमे नाम ते देवा दट्ठब्बा’’ति। करणत्थेयेव वा एतं करणवचनन्ति दस्सेन्तो आह ‘‘तेन वा अत्तभावेना’’ति। सेसमेत्थ उत्तानमेव।&lt;br&gt;&#xA;चेतनासुत्तवण्णना निट्ठिता।&lt;/p&gt;</description>
    </item>
    <item>
      <title>५२ (१९) ४. ब्राह्मणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/52_19_4_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/52_19_4_brAhmaNavaggo/</guid>
      <description>&lt;p&gt;(१९) ४. ब्राह्मणवग्गो&lt;/p&gt;&#xA;&lt;h2 id=&#34;१-३-यधजवसततदवणणन&#34;&gt;१-३. योधाजीवसुत्तादिवण्णना&lt;/h2&gt;&#xA;&lt;p&gt;१८१-१८३. चतुत्थस्स पठमादीनि उत्तानत्थानेव।&lt;/p&gt;&#xA;&lt;h2 id=&#34;४-अभयसततवणणन&#34;&gt;४. अभयसुत्तवण्णना&lt;/h2&gt;&#xA;&lt;p&gt;१८४. चतुत्थे सोचतीति चित्ते उप्पन्नबलवसोकेन सोचति, चित्तसन्तापेन अन्तो निज्झायतीति अत्थो। किलमतीति तस्सेव सोकस्स वसेन काये च उप्पन्नदुक्खेन किलमति। परिदेवतीति सोकुद्देहकवसेन तं तं विप्पलपन्तो वाचाय परिदेवति। उरत्ताळिन्ति उरत्ताळं, उरं ताळेत्वाति अत्थो। तेनाह ‘‘उरं ताळेत्वा’’ति। कङ्खाविचिकिच्छाति एत्थ ‘‘एकमेविदं पञ्चमं नीवरणम्। किं नु खो इद’’न्ति आरम्मणं कङ्खनतो कङ्खा, ‘‘इदमेव वर’’न्ति निच्छेतुं असमत्थभावतो ‘‘विचिकिच्छा’’ति वुच्चति – ‘‘धम्मसभावं विचिनन्तो किच्छति, विगता चिकिच्छा’’ति वा कत्वा।&lt;br&gt;&#xA;अभयसुत्तवण्णना निट्ठिता।&lt;/p&gt;</description>
    </item>
    <item>
      <title>५३ (२०) ५. महावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/53_20_5_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/53_20_5_mahAvaggo/</guid>
      <description>&lt;p&gt;(२०) ५. महावग्गो&lt;/p&gt;&#xA;&lt;h2 id=&#34;१-सतनगतसततवणणन&#34;&gt;१. सोतानुगतसुत्तवण्णना&lt;/h2&gt;&#xA;&lt;p&gt;१९१. पञ्चमस्स पठमे सोतानुगतानन्ति पसादसोतं अनुगन्त्वा गतानं, पगुणानं वाचुग्गतानन्ति अत्थो। एवंभूता च पसादसोतं ओदहित्वा ञाणसोतेन सुट्ठु ववत्थपिता नाम होन्तीति आह ‘‘पसादसोत’’न्तिआदि। एकच्चस्स हि उग्गहितपुब्बवचनं तं तं पगुणं निच्छरितं सुट्ठु ववत्थपितं न होति। ‘‘असुकं सुत्तं वा जातकं वा कथेही’’ति वुत्ते ‘‘सज्झायित्वा संसन्दित्वा समनुग्गाहित्वा जानिस्सामी’’ति वदन्ति। एकच्चस्स तं तं पगुणं भवङ्गसोतसदिसं होति ‘‘असुकं सुत्तं वा जातकं वा कथेही’’ति वुत्ते उद्धरित्वा तमेव कथेति। तं सन्धायेतं वुत्तं ‘‘ञाणसोतेन ववत्थपितान’’न्ति। इत्थिलिङ्गादीनि तीणि लिङ्गानि। नामादीनि चत्तारि पदानि। पठमादयो सत्त विभत्तियो।&lt;br&gt;&#xA;वळञ्जेतीति पाळिं अनुसन्धिं पुब्बापरवसेन वाचुग्गतं करोन्तो धारेति। वचसा परिचिताति सुत्तदसकवग्गदसकपण्णासदसकवसेन वाचाय सज्झायिता, ‘‘दससुत्तानि गतानि, दसवग्गानि गतानी’’तिआदिना सल्लक्खेत्वा वाचाय सज्झायिताति अत्थो। वग्गादिवसेन हि इध वचसा परिचयो अधिप्पेतो, न पन सुत्तेकदेसस्स सुत्तमत्तस्स वचसा परिचयो। मनसा अनु अनु पेक्खिता भागसो निज्झायिता विदिता मनुसानुपेक्खिता। यस्स वाचाय सज्झायितं बुद्धवचनं मनसा चिन्तेन्तस्स तत्थ तत्थ पाकटं होति, महादीपं जालेत्वा ठितस्स रूपगतं विय विभूतं हुत्वा पञ्ञायति। तं सन्धायेतं वुत्तम्। सुप्पटिविद्धाति निज्जटं निग्गुम्बं कत्वा सुट्ठु याथावतो पटिविद्धा। सेसमेत्थ सुविञ्ञेय्यमेव।&lt;br&gt;&#xA;सोतानुगतसुत्तवण्णना निट्ठिता।&lt;/p&gt;</description>
    </item>
    <item>
      <title>५४ (२१) १. सप्पुरिसवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/54_21_1_sappurisavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/54_21_1_sappurisavaggo/</guid>
      <description>&lt;p&gt;(२१) १. सप्पुरिसवग्गो&lt;/p&gt;&#xA;&lt;h2 id=&#34;१-१०-सकखपदसततदवणणन&#34;&gt;१-१०. सिक्खापदसुत्तादिवण्णना&lt;/h2&gt;&#xA;&lt;p&gt;२०१-२१०. पञ्चमस्स पठमे असप्पुरिसोति लामकपुरिसो। पाणं अतिपातेतीति पाणातिपाती। अदिन्नं आदियतीति अदिन्नादायी। कामेसु मिच्छा चरतीति कामेसुमिच्छाचारी। मुसा वदतीति मुसावादी। सुरामेरयमज्जपमादे तिट्ठतीति सुरामेरयमज्जपमादट्ठायी। पाणातिपाते समादपेतीति यथा पाणं अतिपातेति, तथा नं तत्थ गहणं गण्हापेति। सेसेसुपि एसेव नयो। अयं वुच्चतीति अयं एवरूपो पुग्गलो यस्मा सयंकतेन च दुस्सील्येन समन्नागतो, यञ्च समादपितेन कतं, ततो उपड्ढस्स दायादो, तस्मा ‘‘असप्पुरिसेन असप्पुरिसतरो’’ति वुच्चति। सप्पुरिसोति उत्तमपुरिसो। सप्पुरिसेन सप्पुरिसतरोति अत्तना च कतेन सुसील्येन समन्नागतत्ता यञ्च समादपितो करोति, ततो उपड्ढस्स दायादत्ता उत्तमपुरिसेन उत्तमपुरिसतरो। एत्थ च परेन कतं दुस्सील्यं सुसील्यं वा आणत्तिया अत्तना च वचिप्पयोगेन कतन्ति आणापनवसेन पसुतपापस्स पुञ्ञस्स वा दायादो ‘‘ततो उपड्ढस्स दायादो’’ति वुत्तो। दुतियादीनि उत्तानत्थानेव।&lt;br&gt;&#xA;सिक्खापदसुत्तादिवण्णना निट्ठिता।&lt;br&gt;&#xA;सप्पुरिसवग्गवण्णना निट्ठिता।&lt;br&gt;&#xA;२११-२२०. दुतियो परिसावग्गो उत्तानत्थोयेव।&lt;/p&gt;</description>
    </item>
    <item>
      <title>५५ (२३) ३. दुच्चरितवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/55_23_3_duchcharitavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/55_23_3_duchcharitavaggavaNNanA/</guid>
      <description>&lt;p&gt;(२३) ३. दुच्चरितवग्गवण्णना&lt;br&gt;&#xA;२२१-२३१. ततियस्स पठमादीनि उत्तानत्थानेव। चिन्ताकवीतिआदीसु वत्थुअनुसन्धिउभयमेव चिरेन चिन्तेत्वा करणवसेन चिन्ताकवि वेदितब्बो। किञ्चि सुत्वा सुतेन अस्सुतं अनुसन्धेत्वा करणवसेन सुतकवि, किञ्चि अत्थं उपधारेत्वा तस्स सङ्खिपनवित्थारणादिवसेन अत्थकवि यंकिञ्चि परेन कतं कब्बं नाटकं वा दिस्वा तंसदिसमेव अञ्ञं अत्तनो ठानुप्पत्तिकप्पटिभानेन करणवसेन पटिभानकवि वेदितब्बो।&lt;br&gt;&#xA;दुच्चरितवग्गवण्णना निट्ठिता।&lt;/p&gt;</description>
    </item>
    <item>
      <title>५६ (२४) ४. कम्मवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/56_24_4_kammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/56_24_4_kammavaggo/</guid>
      <description>&lt;p&gt;(२४) ४. कम्मवग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;२३२. चतुत्थस्स पठमे काळकन्ति मलीनं, चित्तस्स अप्पभस्सरभावकरन्ति अत्थो। तं पनेत्थ कम्मपथप्पत्तमेव अधिप्पेतन्ति आह ‘‘दसअकुसलकम्मपथ’’न्ति। कण्हाभिजातिहेतुतो वा कण्हम्। तेनाह ‘‘कण्हविपाक’’न्ति। अपायूपपत्ति मनुस्सेसु च दोभग्गियं कण्हविपाको, यं तस्स तमभावो वुत्तो। निब्बत्तनतोति निब्बत्तापनतो। पण्डरकन्ति ओदातं, चित्तस्स पभस्सरभावकरन्ति अत्थो। सुक्काभिजातिहेतुतो वा सुक्कम्। तेनाह ‘‘सुक्कविपाक’’न्ति। सग्गूपपत्ति मनुस्ससोभग्गियञ्च सुक्कविपाको, यं तस्स जोतिभावो वुत्तो। उक्कट्ठनिद्देसेन पन ‘‘सग्गे निब्बत्तनतो’’ति वुत्तं, निब्बत्तापनतोति अत्थो। मिस्सककम्मन्ति कालेन कण्हं कालेन सुक्कन्ति एवं मिस्सकवसेन कतकम्मम्। सुखदुक्खविपाकन्ति वत्वा तत्थ सुखदुक्खानं पवत्तिआकारं दस्सेतुं ‘‘मिस्सककम्मं ही’’तिआदि वुत्तम्। कम्मस्स कण्हसुक्कसमञ्ञा कण्हसुक्काभिजातिहेतुतायाति अपचयगामिताय तदुभयविद्धंसकस्स कम्मक्खयकरकम्मस्स इध सुक्कपरियायोपि इच्छितोति आह ‘‘उभय…पे॰… अयमेत्थ अत्थो’’ति। तत्थ उभयविपाकस्साति यथाधिगतस्स उभयविपाकस्स। सम्पत्तिभवपरियापन्नो हि विपाको इध सुक्कं सुक्कविपाकोति अधिप्पेतो, न अच्चन्तपरिसुद्धो अरियफलविपाको।&lt;br&gt;&#xA;संखित्तसुत्तवण्णना निट्ठिता।&lt;/p&gt;</description>
    </item>
    <item>
      <title>५७ (२५) ५. आपत्तिभयवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/57_25_5_Apattibhayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/57_25_5_Apattibhayavaggo/</guid>
      <description>&lt;p&gt;(२५) ५. आपत्तिभयवग्गो&lt;/p&gt;&#xA;&lt;h2 id=&#34;१-सङघभदकसततवणणन&#34;&gt;१. सङ्घभेदकसुत्तवण्णना&lt;/h2&gt;&#xA;&lt;p&gt;२४३. पञ्चमस्स पठमे विवादाधिकरणादीसूति विवादाधिकरणं अनुवादाधिकरणं आपत्ताधिकरणं किच्चाधिकरणन्ति इमेसु चतूसु। तत्थ धम्मोति वा अधम्मोति वा अट्ठारसहि वत्थूहि विवदन्तानं भिक्खूनं यो विवादो, इदं विवादाधिकरणं नाम। सीलविपत्तिया वा आचारदिट्ठिआजीवविपत्तिया वा अनुवदन्तानं यो अनुवादो उपवदना चेव चोदना च, इदं अनुवादाधिकरणं नाम। मातिकाय आगता पञ्च, विभङ्गे द्वेति सत्तपि आपत्तिक्खन्धा, इदं आपत्ताधिकरणं नाम। सङ्घस्स अपलोकनादीनं चतुन्नं कम्मानं करणं, इदं किच्चाधिकरणं नाम। सेसमेत्थ उत्तानमेव।&lt;br&gt;&#xA;सङ्घभेदकसुत्तवण्णना निट्ठिता।&lt;/p&gt;&#xA;&lt;h2 id=&#34;२-३-आपततभयसततदवणणन&#34;&gt;२-३. आपत्तिभयसुत्तादिवण्णना&lt;/h2&gt;&#xA;&lt;p&gt;२४४-५. दुतिये भस्सति निरत्थकभावेन खिपीयतीति भस्मं, छारिका। तस्स पुटं भण्डिका भस्मपुटम्। तेनाह ‘‘भस्मपुटन्ति छारिकाभण्डिक’’न्ति। ततियं उत्तानत्थमेव।&lt;br&gt;&#xA;आपत्तिभयसुत्तादिवण्णना निट्ठिता।&lt;/p&gt;</description>
    </item>
    <item>
      <title>५८ (२६) ६. अभिञ्ञावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/58_26_6_abhi~n~nAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/02_duka-tika-chatukkanipAta-TIkA/58_26_6_abhi~n~nAvaggo/</guid>
      <description>&lt;p&gt;(२६) ६. अभिञ्ञावग्गो&lt;/p&gt;&#xA;&lt;h2 id=&#34;१-३-अभञञसततदवणणन&#34;&gt;१-३. अभिञ्ञासुत्तादिवण्णना&lt;/h2&gt;&#xA;&lt;p&gt;२५४-२५६. छट्ठस्स पठमे पच्चनीकसमनतो समथो, समाधीति आह ‘‘चित्तेकग्गता’’ति। अनिच्चादिना विविधेनाकारेन दस्सनतो विपस्सना, सङ्खारपरिग्गाहकञाणम्। तेनाह ‘‘सङ्खारपरिग्गहविपस्सनाञाण’’न्ति।&lt;br&gt;&#xA;दुतिये अनरियेहि परियेसितब्बत्ता अनरियानं परियेसनाति अनरियपरियेसना। सयं लामकताय अनरियानं परियेसनाति वा अनरियपरियेसना। जरासभावन्ति जीरणपकतिकम्। ततियं उत्तानमेव।&lt;br&gt;&#xA;अभिञ्ञासुत्तादिवण्णना निट्ठिता।&lt;/p&gt;&#xA;&lt;h2 id=&#34;४-१०-मलकयपततसततदवणणन&#34;&gt;४-१०. मालुक्यपुत्तसुत्तादिवण्णना&lt;/h2&gt;&#xA;&lt;p&gt;२५७-२६३. चतुत्थे अपसादेतीति निग्गण्हाति। उस्सादेतीति पग्गण्हाति। अपसादनाकारं उस्सादनाकारञ्च विभावेतुं ‘‘कथ’’न्तिआदि आरद्धम्। पञ्चमादीनि उत्तानानेव। सेसं सुविञ्ञेय्यमेव।&lt;br&gt;&#xA;मालुक्यपुत्तसुत्तादिवण्णना निट्ठिता।&lt;br&gt;&#xA;अभिञ्ञावग्गवण्णना निट्ठिता।&lt;br&gt;&#xA;इति मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;चतुक्कनिपातवण्णनाय अनुत्तानत्थदीपना समत्ता।&lt;br&gt;&#xA;दुतियो भागो निट्ठितो।&lt;/p&gt;</description>
    </item>
  </channel>
</rss>
