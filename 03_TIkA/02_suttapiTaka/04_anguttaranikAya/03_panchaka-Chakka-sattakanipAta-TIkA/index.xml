<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ पञ्चक-छक्क-सत्तकनिपात-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/</link>
    <description>Recent content in &#43;०३ पञ्चक-छक्क-सत्तकनिपात-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/index.xml" rel="self" type="application/rss+xml" />
    <item>
      <title>०१. आहुनेय्यवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_Ahuneyyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_Ahuneyyavaggo/</guid>
      <description>&lt;p&gt;१. आहुनेय्यवग्गो&lt;/p&gt;&#xA;&lt;h2 id=&#34;१-पठमआहनययसततवणणन&#34;&gt;१. पठमआहुनेय्यसुत्तवण्णना&lt;/h2&gt;&#xA;&lt;p&gt;१. छक्कनिपातस्स पठमे चक्खुना रूपं दिस्वाति निस्सयवोहारेन वुत्तम्। ससम्भारकनिद्देसोयं यथा ‘‘धनुना विज्झती’’ति, तस्मा निस्सयसीसेन निस्सितस्स गहणं दट्ठब्बम्। तेनायमत्थो ‘‘चक्खुद्वारे रूपारम्मणे आपाथगते तं रूपं चक्खुविञ्ञाणेन दिस्वा’’ति। नेव सुमनो होतीति जवनक्खणे इट्ठे आरम्मणे रागं अनुप्पादेन्तो नेव सुमनो होति गेहस्सितपेमवसेनपि मग्गेन सब्बसो रागस्स समुच्छिन्नत्ता। न दुम्मनोति अनिट्ठे अदुस्सन्तो न दुम्मनो। पसादञ्ञथत्तवसेनपि इट्ठेपि अनिट्ठेपि मज्झत्तेपि आरम्मणे न समं सम्मा अयोनिसो गहणं असमपेक्खनम्। अयञ्चस्स पटिपत्ति सतिवेपुल्लप्पत्तिया पञ्ञावेपुल्लप्पत्तिया चाति आह ‘‘सतो सम्पजानो हुत्वा’’ति। सतिया युत्तत्ता सतो। सम्पजञ्ञेन युत्तत्ता सम्पजानो। ञाणुप्पत्तिपच्चयरहितकालेपि पवत्तिभेदनतो ‘‘सततविहारो कथितो’’ति वुत्तम्। सततविहारोति खीणासवस्स निच्चविहारो सब्बदा पवत्तनकविहारो। ठपेत्वा हि समापत्तिवेलं भवङ्गवेलञ्च खीणासवा इमिनाव छळङ्गुपेक्खाविहारेन विहरन्ति।&lt;br&gt;&#xA;एत्थ च ‘‘छसु द्वारेसुपि उपेक्खको विहरती’’ति इमिना छळङ्गुपेक्खा कथिता। ‘‘सम्पजानो’’ति वचनतो पन चत्तारि ञाणसम्पयुत्तचित्तानि लब्भन्ति तेहि विना सम्पजानताय असम्भवतो। सततविहारभावतो अट्ठ महाकिरियचित्तानि लब्भन्ति। ‘‘नेव सुमनो न दुम्मनो’’ति वचनतो अट्ठ महाकिरियचित्तानि, हसितुप्पादो, वोट्ठब्बनञ्चाति दस चित्तानि लब्भन्ति। रागदोससहजातानं सोमनस्सदोमनस्सानं अभावो तेसम्पि साधारणोति छळङ्गुपेक्खावसेन आगतानं इमेसं सततविहारानं सोमनस्सं कथं लब्भतीति चे? आसेवनतो। किञ्चापि खीणासवो इट्ठानिट्ठेपि आरम्मणे मज्झत्तो विय बहुलं उपेक्खको विहरति अत्तनो परिसुद्धपकतिभावाविजहनतो, कदाचि पन तथा चेतोभिसङ्खाराभावे यं तं सभावतो इट्ठं आरम्मणं, तस्स याथावसभावग्गहणवसेनपि अरहतो चित्तं पुब्बासेवनवसेन सोमनस्ससहगतं हुत्वा पवत्ततेव।&lt;br&gt;&#xA;पठमआहुनेय्यसुत्तवण्णना निट्ठिता।&lt;/p&gt;</description>
    </item>
    <item>
      <title>०१. धनवग्गवण्णना</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_dhanavaggavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_dhanavaggavaNNanA/</guid>
      <description>&lt;p&gt;१. धनवग्गवण्णना&lt;br&gt;&#xA;१-१०. सत्तकनिपातस्स पठमो वग्गो उत्तानत्थो।&lt;/p&gt;</description>
    </item>
    <item>
      <title>०१. सेखबलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_sekhabalavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/01_sekhabalavaggo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;पञ्चकनिपात-टीका&lt;br&gt;&#xA;१. पठमपण्णासकम्&lt;br&gt;&#xA;१. सेखबलवग्गो&lt;/p&gt;&#xA;&lt;h2 id=&#34;१-सखततसततवणणन&#34;&gt;१. संखित्तसुत्तवण्णना&lt;/h2&gt;&#xA;&lt;p&gt;१. पञ्चकनिपातस्स पठमे कामं सम्पयुत्तधम्मेसु थिरभावोपि बलट्ठो एव, पटिपक्खेहि पन अकम्पनीयत्तं सातिसयं बलट्ठोति वुत्तं – ‘‘अस्सद्धिये न कम्पती’’ति।&lt;br&gt;&#xA;संखित्तसुत्तवण्णना निट्ठिता।&lt;/p&gt;&#xA;&lt;h2 id=&#34;२-६-वतथतसततदवणणन&#34;&gt;२-६. वित्थतसुत्तादिवण्णना&lt;/h2&gt;&#xA;&lt;p&gt;२-६. दुतिये हिरीयतीति लज्जति विरज्जति। यस्मा हिरी पापजिगुच्छनलक्खणा, तस्मा ‘‘जिगुच्छतीति अत्थो’’ति वुत्तम्। ओत्तप्पतीति उत्रसति। पापुत्रासलक्खणञ्हि ओत्तप्पम्।&lt;br&gt;&#xA;पग्गहितवीरियोति सङ्कोचं अनापन्नवीरियो। तेनाह ‘‘अनोसक्कितमानसो’’ति। पहानत्थायाति समुच्छिन्नत्थाय। कुसलानं धम्मानं उपसम्पदा नाम समधिगमो एवाति आह ‘‘पटिलाभत्थाया’’ति।&lt;br&gt;&#xA;गतिअत्था धातुसद्दा बुद्धिअत्था होन्तीति आह ‘‘उदयञ्च वयञ्च पटिविज्झितुं समत्थाया’’ति। मिस्सकनयेनायं देसना गताति आह ‘‘विक्खम्भनवसेन च समुच्छेदवसेन चा’’ति। तेनाह ‘‘विपस्सनापञ्ञाय चेव मग्गपञ्ञाय चा’’ति। विपस्सनापञ्ञाय विक्खम्भनकिरियतो सा च खो पदेसिकाति निप्पदेसिकं कत्वा दस्सेतुं ‘‘मग्गपञ्ञाय पटिलाभसंवत्तनतो’’ति वुत्तम्। दुक्खक्खयगामिनिभावेपि एसेव नयो। सम्माति याथावतो। अकुप्पधम्मताय हि मग्गपञ्ञाय खेपितं खेपितमेव, नास्स पुन खेपनकिच्चं अत्थीति उपायेन ञायेन सा पवत्ततीति आह ‘‘हेतुना नयेना’’ति। ततियादीसु नत्थि वत्तब्बम्।&lt;br&gt;&#xA;वित्थतसुत्तादिवण्णना निट्ठिता।&lt;/p&gt;</description>
    </item>
    <item>
      <title>०२. अनुसयवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_anusayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_anusayavaggo/</guid>
      <description>&lt;p&gt;२. अनुसयवग्गो&lt;/p&gt;&#xA;&lt;h2 id=&#34;४पगगलसततवणणन&#34;&gt;४.पुग्गलसुत्तवण्णना&lt;/h2&gt;&#xA;&lt;p&gt;१४. दुतियस्स चतुत्थे उभतो उभयथा, उभतो उभोहि भागेहि विमुत्तोति उभतोभागविमुत्तो एकदेससरूपेकसेसनयेन। द्वीहि भागेहीति करणे निस्सक्के चेतं बहुवचनम्। आवुत्तिआदिवसेन अयं नियमो वेदितब्बोति आह ‘‘अरूपसमापत्तिया’’तिआदि। एतेन ‘‘समापत्तिया विक्खम्भनविमोक्खेन, मग्गेन समुच्छेदविमोक्खेन विमुत्तत्ता उभतोभागविमुत्तो’’ति एवं पवत्तो तिपिटकचूळनागत्थेरवादो, ‘‘नामकायतो रूपकायतो च विमुत्तत्ता उभतोभागविमुत्तो’’ति एवं पवत्तो तिपिटकमहारक्खितत्थेरवादो, ‘‘समापत्तिया विक्खम्भनविमोक्खेन एकवारं, मग्गेन समुच्छेदविमोक्खेन एकवारं विमुत्तत्ता उभतोभागविमुत्तो’’ति एवं पवत्तो तिपिटकचूळाभयत्थेरवादो चाति इमेसं तिण्णम्पि थेरवादानं एकज्झं सङ्गहो कतोति दट्ठब्बम्। एत्थ च पठमवादे द्वीहि भागेहि विमुत्तो उभतोभागविमुत्तो वुत्तो, दुतियवादे उभतो भागतो विमुत्तोति उभतोभागविमुत्तो, ततियवादे द्वीहि भागेहि द्वे वारे विमुत्तोति अयमेतेसं विसेसोति। विमुत्तोति किलेसेहि विमुत्तो, किलेसविक्खम्भनसमुच्छेदनेहि वा कायतो विमुत्तोहि अत्थो।&lt;br&gt;&#xA;सोति उभतोभागविमुत्तो। कामञ्चेत्थ रूपावचरचतुत्थज्झानम्पि अरूपावचरज्झानं विय दुवङ्गिकं आनेञ्जप्पत्तन्ति वुच्चति। तं पन पदट्ठानं कत्वा अरहत्तं पत्तो उभतोभागविमुत्तो नाम न होति रूपकायतो अविमुत्तत्ता। तञ्हि किलेसकायतोव विमुत्तं, न रूपकायतो, तस्मा ततो वुट्ठाय अरहत्तं पत्तो उभतोभागविमुत्तो न होतीति आह ‘‘चतुन्नं अरूप…पे॰… पञ्चविधो होती’’ति। अरूपसमापत्तीनन्ति निद्धारणे सामिवचनम्। अरहत्तं पत्तअनागामिनोति भूतपुब्बगतिया वुत्तम्। न हि अरहत्तं पत्तो अनागामी नाम होति। ‘‘रूपी रूपानि पस्सती’’तिआदिके निरोधसमापत्तिअन्ते अट्ठ विमोक्खे वत्वा –&lt;br&gt;&#xA;‘‘यतो च खो, आनन्द, भिक्खु इमे अट्ठ विमोक्खे कायेन फुसित्वा विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति, आनन्द, भिक्खु उभतोभागविमुत्तो’’ति –&lt;br&gt;&#xA;यदिपि महानिदाने (दी॰ नि॰ २.१३०) वुत्तं, तं पन उभतोभागविमुत्तसेट्ठवसेन वुत्तन्ति, इध पन सब्बउभतोभागविमुत्ते सङ्गहणत्थं ‘‘पञ्चविधो होती’’ति वत्वा ‘‘पाळि पनेत्थ…पे॰… अट्ठविमोक्खलाभिनो वसेन आगता’’ति आह। मज्झिमनिकाये पन कीटागिरिसुत्ते (म॰ नि॰ २.१८२) –&lt;br&gt;&#xA;‘‘कतमो च, भिक्खवे, पुग्गलो उभतोभागविमुत्तो? इध, भिक्खवे, एकच्चो पुग्गलो ये ते सन्ता विमोक्खा अतिक्कम्म रूपे आरुप्पा, ते कायेन फुसित्वा विहरति , पञ्ञाय चस्स दिस्वा आसवा परिक्खीणा होन्ति। अयं वुच्चति, भिक्खवे, पुग्गलो उभतोभागविमुत्तो’’ति –&lt;br&gt;&#xA;अरूपसमापत्तिवसेन चत्तारो उभतोभागविमुत्ता, सेट्ठो च वुत्तो वुत्तलक्खणूपपत्तितो। यथावुत्तेसु हि पञ्चसु पुरिमा चत्तारो समापत्तिसीसं निरोधं न समापज्जन्तीति परियायेन उभतोभागविमुत्ता नाम। अट्ठसमापत्तिलाभी अनागामी तं समापज्जित्वा ततो वुट्ठाय विपस्सनं वड्ढेत्वा अरहत्तं पत्तोति निप्परियायेन उभतोभागविमुत्तसेट्ठो नाम।&lt;br&gt;&#xA;कतमो च पुग्गलोतिआदि पुग्गलपञ्ञत्तिपाळि। तत्थ कतमोति पुच्छावचनम्। पुग्गलोति असाधारणतो पुच्छितब्बवचनम्। इधाति इधस्मिं सासने। एकच्चोति एको। अट्ठ विमोक्खे कायेन फुसित्वा विहरतीति अट्ठ समापत्तियो समापज्जित्वा नामकायतो पटिलभित्वा विहरति। पञ्ञाय चस्स दिस्वा आसवा परिक्खीणा होन्तीति विपस्सनापञ्ञाय सङ्खारगतं, मग्गपञ्ञाय चत्तारि सच्चानि पस्सित्वा चत्तारोपि आसवा परिक्खीणा होन्ति। दिस्वाति दस्सनहेतु। न हि आसवे पञ्ञाय पस्सन्ति, दस्सनकारणा पन परिक्खीणा दिस्वा परिक्खीणाति वुत्ता दस्सनायत्तपरिक्खयत्ता। एवञ्हि दस्सनं आसवानं खयस्स पुरिमकिरियाभावेन वुत्तम्।&lt;br&gt;&#xA;पञ्ञाविमुत्तोति विसेसतो पञ्ञाय एव विमुत्तो, न तस्स अधिट्ठानभूतेन अट्ठविमोक्खसङ्खातेन सातिसयेन समाधिनाति पञ्ञाविमुत्तो। यो अरियो अनधिगतअट्ठविमोक्खो सब्बसो आसवेहि विमुत्तो, तस्सेतं अधिवचनम्। अधिगतेपि हि रूपज्झानविमोक्खे न सो सातिसयसमाधिनिस्सितोति न तस्स वसेन उभतोभागविमुत्तता होतीति वुत्तोवायमत्थो। अरूपज्झानेसु पन एकस्मिम्पि सति उभतोभागविमुत्तोयेव नाम होति। तेन हि अट्ठविमोक्खेकदेसेन तंनामदानसमत्थेन अट्ठविमोक्खलाभीत्वेव वुच्चति। समुदाये हि पवत्तो वोहारो अवयवेपि दिस्सति यथा तं ‘‘सत्तिसयो’’ति अनवसेसतो आसवानं परिक्खीणत्ता। अट्ठविमोक्खपटिक्खेपवसेनेव न एकदेसभूतरूपज्झानप्पटिक्खेपवसेन। एवञ्हि अरूपज्झानेकदेसाभावेपि अट्ठविमोक्खपटिक्खेपो न होतीति सिद्धं होति। अरूपावचरज्झानेसु हि एकस्मिम्पि सति उभतोभागविमुत्तोयेव नाम होति।&lt;br&gt;&#xA;फुट्ठन्तं सच्छिकतोति फुट्ठानं अन्तो फुट्ठन्तो, फुट्ठानं अरूपज्झानानं अनन्तरो कालोति अधिप्पायो। अच्चन्तसंयोगे चेतं उपयोगवचनम्। तं फुट्ठानन्तरकालमेव सच्छिकातब्बं सच्छिकतो सच्छिकरणूपायेनाति वुत्तं होति, भावनपुंसकं वा एतं ‘‘एकमन्तं निसीदी’’तिआदीसु विय। यो हि अरूपज्झानेन रूपकायतो नामकायेकदेसतो च विक्खम्भनविमोक्खेन विमुत्तो, तेन निरोधसङ्खातो विमोक्खो आलोचितो पकासितो विय होति, न पन कायेन सच्छिकतो। निरोधं पन आरम्मणं कत्वा एकच्चेसु आसवेसु खेपितेसु तेन सो सच्छिकतो होति, तस्मा सो सच्छिकातब्बं निरोधं यथाआलोचितं नामकायेन सच्छि करोतीति ‘‘कायसक्खी’’ति वुच्चति, न तु ‘‘विमुत्तो’’ति एकच्चानं आसवानं अपरिक्खीणत्ता। तेनाह ‘‘झानफस्सं पठमं फुसति, पच्छा निरोधं निब्बानं सच्छिकरोती’’ति। अयं चतुन्नं अरूपसमापत्तीनं एकेकतो वुट्ठाय सङ्खारे सम्मसित्वा कायसक्खिभावं पत्तानं चतुन्नं, निरोधा वुट्ठाय अग्गमग्गप्पत्तअनागामिनो च वसेन उभतोभागविमुत्तो विय पञ्चविधो नाम होतीति वुत्तं अभिधम्मटीकायं (पु॰ प॰ मूलटी॰ २४) ‘‘कायसक्खिम्हिपि एसेव नयो’’ति। एकच्चे आसवाति हेट्ठिममग्गवज्झा आसवा।&lt;br&gt;&#xA;दिट्ठन्तं पत्तोति दस्सनसङ्खातस्स सोतापत्तिमग्गञाणस्स अनन्तरं पत्तोति वुत्तं होति। ‘‘दिट्ठत्ता पत्तो’’तिपि पाठो। एतेन चतुसच्चदस्सनसङ्खाताय दिट्ठिया निरोधस्स पत्ततं दीपेति। तेनाह ‘‘दुक्खा सङ्खारा’’तिआदि। तत्थ पञ्ञायाति मग्गपञ्ञाय। पठमफलट्ठतो पट्ठाय याव अग्गमग्गट्ठा दिट्ठिप्पत्तो। तेनाह ‘‘सोपि कायसक्खी विय छब्बिधो होती’’ति। यथा पन पञ्ञाविमुत्तो, एवं अयम्पि सुक्खविपस्सको चतूहि अरूपज्झानेहि वुट्ठाय दिट्ठिप्पत्तभावप्पत्ता चत्तारो चाति पञ्चविधो होतीति वेदितब्बो। सद्धाविमुत्तेपि एसेव नयो। इदं दुक्खन्ति एत्तकं दुक्खं, न इतो उद्धं दुक्खन्ति। यथाभूतं पजानातीति ठपेत्वा तण्हं उपादानक्खन्धपञ्चकं दुक्खसच्चन्ति याथावतो पजानाति। यस्मा पन तण्हा दुक्खं जनेति निब्बत्तेति, ततो तं दुक्खं समुदेति, तस्मा नं ‘‘अयं दुक्खसमुदयो’’ति यथाभूतं पजानाति। यस्मा पन इदं दुक्खञ्च समुदयो च निब्बानं पत्वा निरुज्झति, अप्पवत्तिं गच्छति, तस्मा न ‘‘अयं दुक्खनिरोधो’’ति यथाभूतं पजानाति। अरियो पन अट्ठङ्गिको मग्गो तं दुक्खनिरोधं गच्छति, तेन तं ‘‘अयं दुक्खनिरोधगामिनी पटिपदा’’ति यथाभूतं पजानाति। एत्तावता नानाक्खणे सच्चववत्थानं दस्सितम्। इदानि तं एकक्खणे दस्सेतुं ‘‘तथागतप्पवेदिता’’तिआदि वुत्तम्। तथागतप्पवेदिताति तथागतेन बोधिमण्डे पटिविद्धा विदिता पाकटा कता। धम्माति चतुसच्चधम्मा। वोदिट्ठा होन्तीति सुदिट्ठा। वोचरिताति सुचरिता, पञ्ञाय सुट्ठु चरापिताति अत्थो। अयन्ति अयं एवरूपो पुग्गलो दिट्ठिप्पत्तोति।&lt;br&gt;&#xA;सद्धाय विमुत्तोति सद्दहनवसेन विमुत्तो। एतेन सब्बथा अविमुत्तस्सपि सद्धामत्तेन विमुत्तभावं दस्सेति। सद्धाविमुत्तोति वा सद्धाय अधिमुत्तोति अत्थो। किं पन नेसं किलेसप्पहाने नानत्तं अत्थीति? नत्थि। अथ कस्मा सद्धाविमुत्तो दिट्ठिप्पत्तं न पापुणातीति? आगमनीयनानत्तेन। दिट्ठिप्पत्तो हि आगमनम्हि किलेसे विक्खम्भेन्तो अप्पदुक्खेन अकसिरेन अकिलमन्तोव सक्कोति विक्खम्भितुं, सद्धाविमुत्तो पन दुक्खेन कसिरेन किलमन्तो सक्कोति विक्खम्भितुं, तस्मा सद्धाविमुत्तो दिट्ठिप्पत्तं न पापुणाति। तेनाह ‘‘एतस्स ही’’तिआदि। सद्दहन्तस्साति ‘‘एकंसतो अयं पटिपदा किलेसक्खयं आवहति सम्मासम्बुद्धेन भासितत्ता’’ति एवं सद्दहन्तस्स। यस्मा पनस्स अनिच्चानुपस्सनादीहि निच्चसञ्ञापहानवसेन भावनाय पुब्बेनापरं विसेसं पस्सतो तत्थ तत्थ पच्चक्खतापि अत्थि, तस्मा वुत्तं ‘‘सद्दहन्तस्स विया’’ति। सेसपदद्वयं तस्सेव वेवचनम्। एत्थ च पुब्बभागमग्गभावनाति वचनेन आगमनीयनानत्तेन दिट्ठिप्पत्तसद्धाविमुत्तानं पञ्ञानानत्तं होतीति दस्सितम्। अभिधम्मट्ठकथायम्पि (पु॰ प॰ अट्ठ॰ २८) ‘‘नेसं किलेसप्पहाने नानत्तं नत्थि, पञ्ञाय नानत्तं अत्थियेवा’’ति वत्वा ‘‘आगमनीयनानत्तेनेव सद्धाविमुत्तो दिट्ठिप्पत्तं न पापुणातीति सन्निट्ठानं कत’’न्ति वुत्तम्।&lt;br&gt;&#xA;आरम्मणं याथावतो धारेति अवधारेतीति धम्मो, पञ्ञा। तं पञ्ञासङ्खातं धम्मं अधिमत्तताय पुब्बङ्गमं हुत्वा पवत्तं अनुस्सरतीति धम्मानुसारी। तेनाह ‘‘धम्मो’’तिआदि। पञ्ञापुब्बङ्गमन्ति पञ्ञापधानम्। ‘‘सद्धं अनुस्सरति, सद्धापुब्बङ्गमं मग्गं भावेती’’ति इममत्थं एसेव नयोति अतिदिसति। पञ्ञं वाहेतीति पञ्ञावाही, पञ्ञं सातिसयं पवत्तेतीति अत्थो। तेनाह ‘‘पञ्ञापुब्बङ्गमं अरियमग्गं भावेती’’ति। पञ्ञा वा पुग्गलं वाहेति निब्बानाभिमुखं गमेतीति पञ्ञावाही। सद्धावाहीति एत्थापि इमिना नयेनेव अत्थो वेदितब्बो। उभतोभागविमुत्तादिकथाति उभतोभागविमुत्तादीसु आगमनतो पट्ठाय वत्तब्बकथा। तस्माति विसुद्धिमग्गे (विसुद्धि॰ २.७७३, ८८९) वुत्तत्ता। ततो एव विसुद्धिमग्गसंवण्णनायं (विसुद्धि॰ महाटी॰ २.७७३) वुत्तनयेनेव चेत्थ अत्थो वेदितब्बो।&lt;br&gt;&#xA;पुग्गलसुत्तवण्णना निट्ठिता।&lt;/p&gt;</description>
    </item>
    <item>
      <title>०२. बलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_balavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_balavaggo/</guid>
      <description>&lt;p&gt;२. बलवग्गो&lt;/p&gt;&#xA;&lt;h2 id=&#34;१-अननससतसततवणणन&#34;&gt;१. अननुस्सुतसुत्तवण्णना&lt;/h2&gt;&#xA;&lt;p&gt;११. दुतियस्स पठमे अभिजानित्वाति अभिविसिट्ठेन ञाणेन जानित्वा। अट्ठहि कारणेहि तथागतस्साति ‘‘तथा आगतोति तथागतो। तथा गतोति तथागतो। तथलक्खणं आगतोति तथागतो। तथधम्मे याथावतो अभिसम्बुद्धोति तथागतो। तथदस्सिताय तथागतो। तथावादिताय तथागतो। तथाकारिताय तथागतो। अभिभवनट्ठेन तथागतो’’ति एवं वुत्तेहि अट्ठहि कारणेहि। उसभस्स इदन्ति आसभं, सेट्ठट्ठानम्। तेनाह ‘‘आसभं ठानन्ति सेट्ठट्ठान’’न्ति। परतो दस्सितबलयोगेन ‘‘दसबलोह’’न्ति अभीतनादं नदति। ब्रह्मचक्कन्ति एत्थ सेट्ठपरियायो। ब्रह्मसद्दोति आह ‘‘सेट्ठचक्क’’न्ति। चक्कञ्चेतं धम्मचक्कं अधिप्पेतम्।&lt;br&gt;&#xA;अननुस्सुतसुत्तवण्णना निट्ठिता।&lt;/p&gt;&#xA;&lt;h2 id=&#34;३-सखततसततवणणन&#34;&gt;३. संखित्तसुत्तवण्णना&lt;/h2&gt;&#xA;&lt;p&gt;१३. ततिये कामं सम्पयुत्तधम्मेसु थिरभावोपि बलट्ठो एव, पटिपक्खेहि पन अकम्पनीयत्तं सातिसयं बलट्ठोति वुत्तं ‘‘मुट्ठस्सच्चे न कम्पती’’ति।&lt;br&gt;&#xA;संखित्तसुत्तवण्णना निट्ठिता।&lt;/p&gt;</description>
    </item>
    <item>
      <title>०२. सारणीयवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_sAraNIyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/02_sAraNIyavaggo/</guid>
      <description>&lt;p&gt;२. सारणीयवग्गो&lt;/p&gt;&#xA;&lt;h2 id=&#34;१-पठमसरणयसततवणणन&#34;&gt;१. पठमसारणीयसुत्तवण्णना&lt;/h2&gt;&#xA;&lt;p&gt;११. दुतियस्स पठमे सरितब्बयुत्तकाति अनुस्सरणारहा। मिज्जति सिनिय्हति एतायाति मेत्ता, मित्तभावो। मेत्ता एतस्स अत्थीति मेत्तं, कायकम्मम्। तं पन यस्मा मेत्तासहगतचित्तसमुट्ठानं, तस्मा वुत्तं ‘‘मेत्तेन चित्तेन कातब्बं कायकम्म’’न्ति। एस नयो सेसद्वयेपि। इमानीति मेत्तकायकम्मादीनि। भिक्खूनं वसेन आगतानि तेसं सेट्ठपरिसभावतो। यथा पन भिक्खुनीसुपि लब्भन्ति, एवं गिहीसुपि लब्भन्ति चतुपरिससाधारणत्ताति तं दस्सेन्तो ‘‘भिक्खूनञ्ही’’तिआदिमाह। भिक्खुनो सब्बम्पि अनवज्जकायकम्मं आभिसमाचारिककम्मन्तोगधमेवाति आह ‘‘मेत्तेन चित्तेन…पे॰… कायकम्मं नामा’’ति। भत्तिवसेन पवत्तियमाना चेतियबोधीनं वन्दना मेत्तासिद्धाति कत्वा तदत्थाय गमनं ‘‘मेत्तं कायकम्म’’न्ति वुत्तम्। आदि-सद्देन चेतियबोधिभिक्खूसु वुत्तावसेसापचायनादिवसेन पवत्तमेत्तावसेन पवत्तं कायिकं किरियं सङ्गण्हाति।&lt;br&gt;&#xA;तेपिटकम्पि बुद्धवचनं कथियमानन्ति अधिप्पायो। तेपिटकम्पि बुद्धवचनं परिपुच्छनअत्थकथनवसेन पवत्तियमानमेव मेत्तं वचीकम्मं नाम हितज्झासयेन पवत्तितब्बतो। तीणि सुचरितानीति कायवचीमनोसुचरितानि। चिन्तनन्ति एवं चिन्तनमत्तम्पि मनोकम्मं, पगेव पटिपन्ना भावनाति दस्सेति।&lt;br&gt;&#xA;आवीति पकासम्। पकासभावो चेत्थ यं उद्दिस्स तं कायकम्मं करीयति, तस्स सम्मुखभावतोति आह ‘‘सम्मुखा’’ति। रहोति अप्पकासम्। अप्पकासता च यं उद्दिस्स तं कायकम्मं करीयति, तस्स अपच्चक्खभावतोति आह ‘‘परम्मुखा’’ति। सहायभावगमनं तेसं पुरतो। तेसु करोन्तेसुयेव हि सहायभावगमनं सम्मुखा कायकम्मं नाम होति। उभयेहीति नवकेहि थेरेहि च। पग्गय्हाति पग्गण्हित्वा उद्धं कत्वा केवलं ‘‘देवो’’ति अवत्वा गुणेहि थिरभावजोतनं ‘‘देवत्थेरो’’ति वचनं पग्गय्ह वचनम्। ममत्तबोधनं वचनं ममायनवचनम्। एकन्तपरम्मुखस्स मनोकम्मस्स सम्मुखता नाम विञ्ञत्तिसमुट्ठापनवसेन होति, तञ्च खो लोके कायकम्मन्ति पाकटं पञ्ञातम्। हत्थविकारादीनि अनामसित्वा एव दस्सेन्तो ‘‘नयनानि उम्मीलेत्वा’’तिआदिमाह। कामं मेत्तासिनेहसिनिद्धानं नयनानं उम्मीलना पसन्नेन मुखेन ओलोकनञ्च मेत्तं कायकम्ममेव, यस्स पन चित्तस्स वसेन नयनानं मेत्तासिनेहसिनिद्धता मुखस्स च पसन्नता, तं सन्धाय वुत्तं ‘‘मेत्तं मनोकम्मं नामा’’ति।&lt;br&gt;&#xA;लाभ-सद्दो कम्मसाधनो ‘‘लाभा वत, भो, लद्धो’’तिआदीसु विय। सो चेत्थ ‘‘धम्मलद्धा’’ति वचनतो अतीतकालिकोति आह ‘‘चीवरादयो लद्धपच्चया’’ति। धम्मतो आगताति धम्मिका, परिसुद्धगमना पच्चया। तेनाह ‘‘धम्मलद्धा’’ति। इममेव हि अत्थं दस्सेतुं ‘‘कुहनादी’’तिआदि वुत्तम्। न सम्मा गय्हमाना हि धम्मलद्धा नाम न होन्तीति तप्पटिसेधनत्थं पाळियं ‘‘धम्मलद्धा’’ति वुत्तम्। देय्यं दक्खिणेय्यञ्च अप्पटिविभत्तं कत्वा भुञ्जतीति अप्पटिविभत्तभोगी नाम होति। तेनाह ‘‘द्वे पटिविभत्तानि नामा’’तिआदि। चित्तेन विभजनन्ति एतेन चित्तुप्पादमत्तेनपि विभजनं पटिविभत्तं नाम, पगेव पयोगतोति दस्सेति। चित्तेन विभजनपुब्बकं वा कायेन विभजनन्ति मूलमेव दस्सेतुं ‘‘एवं चित्तेन विभजन’’न्ति वुत्तम्। तेन चित्तुप्पादमत्तेन पटिविभागो कातब्बोति दस्सेति। अप्पटिविभत्तन्ति भावनपुंसकनिद्देसो, अप्पटिविभत्तं लाभं भुञ्जतीति कम्मनिद्देसो वा। तं नेव गिहीनं देति अत्तनो आजीवसोधनत्थम्। न अत्तना परिभुञ्जति ‘‘मय्हं असाधारणभोगिता मा होतू’’ति। पटिग्गण्हन्तो च…पे॰… पस्सतीति इमिना आगमनतो पट्ठाय साधारणबुद्धिं उपट्ठापेति। एवं हिस्स साधारणभोगिता सुकरा, सारणीयधम्मो चस्स पूरो होति।&lt;br&gt;&#xA;अथ वा पटिग्गण्हन्तो च…पे॰… पस्सतीति इमिना तस्स लाभस्स तीसु कालेसु साधारणतो ठपनं दस्सितम्। पटिग्गण्हन्तो च सङ्घेन साधारणं होतूति इमिना पटिग्गहणकालो दस्सितो। गहेत्वा…पे॰… पस्सतीति इमिना पटिग्गहितकालो। तदुभयं पन तादिसेन पुब्बभागेन विना न होतीति अत्थसिद्धो पुरिमकालो। तयिदं पटिग्गहणतो पुब्बेवस्स होति ‘‘सङ्घेन साधारणं होतूति पटिग्गण्हिस्सामी’’ति, पटिग्गण्हन्तस्स होति ‘‘सङ्घेन साधारणं होतूति पटिग्गण्हामी’’ति, पटिग्गहेत्वा होति ‘‘सङ्घेन साधारणं होतूति हि पटिग्गहितं मया’’ति। एवं तिलक्खणसम्पन्नं कत्वा लद्धं लाभं ओसारणलक्खणं अविकोपेत्वा परिभुञ्जन्तो साधारणभोगी अप्पटिविभत्तभोगी च होति।&lt;br&gt;&#xA;इमं पन सारणीयधम्मन्ति इमं चतुत्थं सरितब्बयुत्तधमम्। न हि…पे॰… गण्हन्ति, तस्मा साधारणभोगिता दुस्सीलस्स नत्थीति आरम्भोपि ताव न सम्भवति, कुतो पूरणन्ति अधिप्पायो। परिसुद्धसीलोति इमिना लाभस्स धम्मिकभावं दस्सेति। वत्तं अखण्डेन्तोति इमिना अप्पटिविभत्तभोगितं साधारणभोगितञ्च दस्सेति। सति पन तदुभये सारणीयधम्मो पूरितो एव होतीति आह ‘‘पूरेती’’ति। ओदिस्सकं कत्वाति एतेन अनोदिस्सकं कत्वा पितुनो, आचरियुपज्झायादीनं वा थेरासनतो पट्ठाय देन्तस्स सारणीयधम्मोयेव होतीति दस्सेति। दातब्बन्ति अवस्सं दातब्बम्। सारणीयधम्मो पनस्स न होति पटिजग्गट्ठाने ओदिस्सकं कत्वा दिन्नत्ता। तेनाह ‘‘पलिबोधजग्गनं नाम होती’’ति। मुत्तपलिबोधस्स वट्टति अमुत्तपलिबोधस्स पूरेतुं असक्कुणेय्यत्ता। यदि एवं सब्बेन सब्बं सारणीयधम्मं पूरेन्तस्स ओदिस्सकदानं वट्टति, न वट्टतीति? नो न वट्टति युत्तट्ठानेति दस्सेन्तो ‘‘तेन पना’’तिआदिमाह। इमिना ओदिस्सकदानं पनस्स न सब्बत्थ वारितन्ति दस्सेति। गिलानादीनञ्हि ओदिस्सकं कत्वा दानं अप्पटिविभागपक्खिकं ‘‘असुकस्स न दस्सामी’’ति पटिक्खेपस्स अभावतो। ब्यतिरेकप्पधानो हि पटिभागो। तेनाह ‘‘अवसेस’’न्तिआदि। अदातुम्पीति पि-सद्देन दातुम्पि वट्टतीति दस्सेति। तञ्च खो करुणायनवसेन, न वत्तपरिपूरणवसेन, तस्मा दुस्सीलस्सपि अत्थिकस्स सति सम्भवे दातब्बम्। दानञ्हि नाम न कस्सचि निवारितम्।&lt;br&gt;&#xA;सुसिक्खितायाति सारणीयपूरणविधिम्हि सुसिक्खिताय, सुकुसलायाति अत्थो। इदानि तस्स कोसल्लं दस्सेतुं ‘‘सुसिक्खिताय ही’’तिआदि वुत्तम्। द्वादसहि वस्सेहि पूरेहि, न ततो ओरन्ति इमिना तस्स दुप्पूरतं दस्सेति। तथा हि सो महप्फलो महानिसंसो दिट्ठधम्मिकेहिपि तावगरुतरेहि फलानिसंसेहि अनुगतोति तंसमङ्गी च पुग्गलो विसेसलाभी अरियपुग्गलो विय लोके अच्छरियब्भुतधम्मसमन्नागतो होति। तथा हि सो दुप्पजहदानमयस्स सीलमयस्स पुञ्ञस्स पटिपक्खधम्मं सुदूरे विक्खम्भितं कत्वा विसुद्धेन चेतसा लोके पाकटो पञ्ञातो हुत्वा विहरति। तस्सिममत्थं ब्यतिरेकतो अन्वयतो च विभावेतुं ‘‘सचे ही’’तिआदि वुत्तम्। तं सुविञ्ञेय्यमेव।&lt;br&gt;&#xA;इदानिस्स सम्परायिके दिट्ठधम्मिके च आनिसंसे दस्सेतुं ‘‘एवं पूरितसारणीयधम्मस्सा’’तिआदि वुत्तम्। नेव इस्सा न मच्छरियं होति चिरकालभावनाय विधुतभावतो। मनुस्सानं पियो होति परिच्चागसीलताय विस्सुतत्ता। तेनाह ‘‘ददं पियो होति भजन्ति नं बहू’’तिआदि (अ॰ नि॰ ५.३४)। सुलभपच्चयो होति दानवसेन उळारज्झासयानं पच्चयलाभस्स इधानिसंससभावतो दानस्स। पत्तगतमस्स दिय्यमानं न खीयति पत्तगतस्सेव द्वादसवस्सिकस्स महावत्तस्स अविच्छेदेन पूरितत्ता। अग्गभण्डं लभति देवसिकं दक्खिणेय्यानं अग्गतो पट्ठाय दानस्स दिन्नत्ता। भये वा…पे॰… आपज्जन्ति देय्यप्पटिग्गाहकविकप्पं अकत्वा अत्तनि निरपेक्खचित्तेन चिरकालं दानस्स पूरितताय पसारितचित्तत्ता।&lt;br&gt;&#xA;तत्राति तेसु आनिसंसेसु विभावेतब्बेसु। इमानि फलानि वत्थूनि कारणानि। महागिरिगामो नाम नागदीपपस्से एको गामोव। अलभन्तापीति अप्पपुञ्ञताय अलाभिनो समानापि। भिक्खाचारमग्गसभागन्ति सभागं तब्भागियं भिक्खाचारमग्गं जानन्ति। अनुत्तरिमनुस्सधम्मत्ता थेरानं संसयविनोदनत्थञ्च ‘‘सारणीयधम्मो मे, भन्ते, पूरितो’’ति आह। तथा हि दुतियवत्थुस्मिम्पि थेरेन अत्ता पकासितो। दहरकाले एवं किर सारणीयधम्मपूरको अहोसि। मनुस्सानं पियताय सुलभपच्चयतायपि इदं वत्थुमेव। पत्तगताखीयनस्स पन विसेसं विभावनतो ‘‘इदं ताव…पे॰… एत्थ वत्थू’’ति वुत्तम्।&lt;br&gt;&#xA;गिरिभण्डमहापूजायाति चेतियगिरिम्हि सकललङ्कादीपे योजनप्पमाणे समुद्दे च नावासङ्घाटादिके ठपेत्वा दीपपुप्फगन्धादीहि करियमानाय महापूजाय। तस्सा च पटिपत्तिया अवञ्झभावविभावनत्थं ‘‘एते मय्हं पापुणिस्सन्ती’’ति आह। परियायेनपि लेसेनपि। अनुच्छविकन्ति ‘‘सारणीयधम्मपूरको’’ति यथाभूतपवेदनं तुम्हाकं अनुच्छविकन्ति अत्थो।&lt;br&gt;&#xA;अनारोचेत्वाव पलायिंसु चोरभयेन। ‘‘अत्तनो दुज्जीविकाया’’तिपि वदन्ति। अहं सारणीयधम्मपूरिका, मम पत्तपरियापन्नेनपि सब्बापिमा भिक्खुनियो यापेस्सन्तीति आह ‘‘मा तुम्हे तेसं गतभावं चिन्तयित्था’’ति। वट्टिस्सतीति कप्पिस्सति। थेरी सारणीयधम्मपूरिका अहोसि, थेरस्स पन सीलतेजेनेव देवता उस्सुक्कं आपज्जि।&lt;br&gt;&#xA;नत्थि एतेसं खण्डन्ति अखण्डानि। तं पन नेसं खण्डं दस्सेतुं ‘‘यस्सा’’तिआदि वुत्तम्। तत्थ उपसम्पन्नसीलानं उद्देसक्कमेन आदिअन्ता वेदितब्बा। तेनाह ‘‘सत्तसू’’तिआदि। न हि अञ्ञो कोचि आपत्तिक्खन्धानं अनुक्कमो अत्थि, अनुपसम्पन्नसीलानं समादानक्कमेनपि आदिअन्ता लब्भन्ति। परियन्ते छिन्नसाटको वियाति तत्रन्ते दसन्ते वा छिन्नवत्थं विय। विसदिसुदाहरणञ्चेतं ‘‘अखण्डानी’’ति इमस्स अधिकतत्ता। एवं सेसानम्पि उदाहरणानि। खण्डिकता भिन्नता खण्डं, तं एतस्स अत्थीति खण्डं, सीलम्। छिद्दन्तिआदीसुपि एसेव नयो। वेमज्झे भिन्नं विनिविज्झनवसेन। विसभागवण्णेन गावी वियाति सम्बन्धो। विसभागवण्णेन उपड्ढं ततियभागगतं सम्भिन्नवण्णं सबलं, विसभागवण्णेहेव बिन्दूहि अन्तरन्तराहि विमिस्सं कम्मासम्। अयं इमेसं विसेसो। सबलरहितानि असबलानि, तथा अकम्मासानि। सीलस्स तण्हादासब्यतो मोचनं विवट्टूपनिस्सयभावापादनं, तस्मा तण्हादासब्यतो मोचनवचनेन तेसं सीलानं विवट्टूपनिस्सयतमाह। भुजिस्सभावकरणतोति इमिना भुजिस्सकरानि भुजिस्सानीति उत्तरपदलोपेनायं निद्देसोति दस्सेति। यस्मा वा तंसमङ्गिपुग्गलो सेरी सयंवसी भुजिस्सो नाम होति, तस्मापि भुजिस्सानि। अविञ्ञूनं अप्पमाणताय ‘‘विञ्ञुप्पसत्थानी’’ति वुत्तम्। सुपरिसुद्धभावेन वा सम्पन्नत्ता विञ्ञूहि पसत्थानीति विञ्ञुप्पसत्थानि।&lt;br&gt;&#xA;तण्हादिट्ठीहि अपरामट्ठत्ताति ‘‘इमिनाहं सीलेन देवो वा भविस्सामि देवञ्ञतरो वा’’ति तण्हापरामासेन, ‘‘इमिनाहं सीलेन देवो हुत्वा तत्थ निच्चो धुवो सस्सतो भविस्सामी’’ति दिट्ठिपरामासेन च अपरामट्ठत्ता। परामट्ठुन्ति ‘‘अयं ते सीलेसु दोसो’’ति चतूसु विपत्तीसु याय कायचि विपत्तिया दस्सनेन परामट्ठुं, अनुद्धंसेतुं चोदेतुन्ति अत्थो। सीलं नाम अविप्पटिसारादिपारम्परियेन यावदेव समाधिसम्पादनत्थन्ति आह ‘‘समाधिसंवत्तनिकानी’’ति। समाधिसंवत्तनप्पयोजनानि समाधिसंवत्तनिकानि।&lt;br&gt;&#xA;समानभावो सामञ्ञं, परिपुण्णचतुपारिसुद्धिभावेन मज्झे भिन्नसुवण्णस्स विय भेदाभावतो सीलेन सामञ्ञं सीलसामञ्ञं, तं गतो उपगतोति सीलसामञ्ञगतो। तेनाह ‘‘समानभावूपगतसीलो’’ति, सीलसम्पत्तिया समानभावं उपगतसीलो सभागवुत्तिकोति अत्थो। कामं पुथुज्जनानम्पि चतुपारिसुद्धिसीले नानत्तं न सिया, तं पन न एकन्तिकं, इदं एकन्तिकं नियतभावतोति आह ‘‘नत्थि मग्गसीले नानत्त’’न्ति। तं सन्धायेतं वुत्तन्ति मग्गसीलं सन्धाय तं ‘‘यानि तानि सीलानी’’तिआदि वुत्तम्।&lt;br&gt;&#xA;यायन्ति या अयं मय्हञ्चेव तुम्हाकञ्च पच्चक्खभूता। दिट्ठीति मग्गसम्मादिट्ठि। निद्दोसाति निद्धुतदोसा, समुच्छिन्नरागादिपापधम्माति अत्थो। निय्यातीति वट्टदुक्खतो निस्सरति निग्गच्छति। सयं निय्यन्तीयेव हि तंसमङ्गिपुग्गलं वट्टदुक्खतो निय्यापेतीति वुच्चति। या सत्थु अनुसिट्ठि, तं करोतीति तक्करो, तस्स, यथानुसिट्ठं पटिपज्जन्तस्साति अत्थो। समानदिट्ठिभावन्ति सदिसदिट्ठिभावं सच्चसम्पटिवेधेन अभिन्नदिट्ठिभावम्।&lt;br&gt;&#xA;पठमसारणीयसुत्तवण्णना निट्ठिता।&lt;/p&gt;</description>
    </item>
    <item>
      <title>०३. अनुत्तरियवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_anuttariyavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_anuttariyavaggo/</guid>
      <description>&lt;p&gt;३. अनुत्तरियवग्गो&lt;/p&gt;&#xA;&lt;h2 id=&#34;१-२-समकसततदवणणन&#34;&gt;१-२. सामकसुत्तादिवण्णना&lt;/h2&gt;&#xA;&lt;p&gt;२१-२२. ततियस्स पठमे केवलकप्पन्ति एत्थ केवल-सद्दो अनवसेसत्थो, कप्प-सद्दो समन्तभावत्थो। तस्मा केवलकप्पं पोक्खरणियन्ति एवमत्थो दट्ठब्बो। अनवसेसं फरितुं समत्थस्सपि ओभासस्स केनचि कारणेन एकदेसफरणम्पि सिया, अयं पन सब्बसोव फरतीति दस्सेतुं समन्तत्थो कप्प-सद्दो गहितो। अत्तनो ओभासेन फरित्वाति वत्थालङ्कारसरीरसमुट्ठितेन ओभासेन फरित्वा, चन्दिमा विय एकोभासं एकपज्जोतं करित्वाति अत्थो। समनुञ्ञोति सम्मदेव कतमनुञ्ञो। तेनाह ‘‘समानचित्तो’’ति, समानज्झासयोति अत्थो। दुक्खं वचो एतस्मिन्ति दुब्बचो, तस्स कम्मं दोवचस्सं, तस्स पुग्गलस्स अनादरियवसेन पवत्ता चेतना, तस्स भावो अत्थिता दोवचस्सता। अथ वा दोवचस्समेव दोवचस्सता। सा अत्थतो सङ्खारक्खन्धो होति। चेतनापधानो हि सङ्खारक्खन्धो। चतुन्नं वा खन्धानं अपदक्खिणग्गाहिताकारेन पवत्तानं एतं अधिवचनन्ति वदन्ति। पापा अस्सद्धादयो पुग्गला एतस्स मित्ताति पापमित्तो, तस्स भावो पापमित्तता। सापि अत्थतो दोवचस्सता विय दट्ठब्बा। याय हि चेतनाय पुग्गलो पापमित्तो पापसम्पवङ्को नाम होति, सा चेतना पापमित्तता। चत्तारोपि वा अरूपिनो खन्धा तदाकारप्पवत्ता पापमित्तता। दुतियं उत्तानमेव।&lt;br&gt;&#xA;सामकसुत्तादिवण्णना निट्ठिता।&lt;/p&gt;</description>
    </item>
    <item>
      <title>०३. पञ्चङ्गिकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_panchangikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_panchangikavaggo/</guid>
      <description>&lt;p&gt;३. पञ्चङ्गिकवग्गो&lt;/p&gt;&#xA;&lt;h2 id=&#34;१-२-पठमअगरवसततदवणणन&#34;&gt;१-२. पठमअगारवसुत्तादिवण्णना&lt;/h2&gt;&#xA;&lt;p&gt;२१-२२. ततियस्स पठमे आभिसमाचारिकन्ति अभिसमाचारे उत्तमसमाचारे भवम्। किं पन तन्ति आह ‘‘वत्तवसेन पञ्ञत्तसील’’न्ति। सेसं सुविञ्ञेय्यमेव। दुतिये नत्थि वत्तब्बम्।&lt;br&gt;&#xA;पठमअगारवसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-४-उपककलससततदवणणन&#34;&gt;३-४. उपक्किलेससुत्तादिवण्णना&lt;/h2&gt;&#xA;&lt;p&gt;२३-२४. ततिये न च पभावन्तन्ति न च पभासम्पन्नम्। पभिज्जनसभावन्ति तापेत्वा ताळकज्जनपभङ्गुरम्। अवसेसं लोहन्ति वुत्तावसेसं सजातिलोहं, विजातिलोहं, पिसाचलोहं, कित्तिमलोहन्ति एवंपभेदं सब्बम्पि लोहम्। उप्पज्जितुं अप्पदानेनाति एत्थ ननु लोकियकुसलचित्तस्सपि सुविसुद्धस्सपि उप्पज्जितुं अप्पदानेनेव उपक्किलेसताति? सच्चमेतं, यस्मिं पन सन्ताने नीवरणानि लद्धप्पतिट्ठानि, तत्थ महग्गतकुसलस्सपि असम्भवो, पगेव लोकुत्तरकुसलस्स। परित्तकुसलं पन यथापच्चयं उप्पज्जमानं नीवरणेहि उपहते सन्ताने उप्पत्तिया अपरिसुद्धं होन्तं उपक्किलिट्ठं नाम होति अपरिसुद्धदीपकपल्लिकवट्टितेलादिसन्निस्सयो पदीपो विय। अपिच निप्परियायतो उप्पज्जितुं अप्पदानेनेव तेसं उपक्किलेसताति दस्सेन्तो ‘‘यदग्गेन ही’’तिआदिमाह। आरम्मणे विक्खित्तप्पवत्तिवसेन चुण्णविचुण्णता वेदितब्बा। चतुत्थे नत्थि वत्तब्बम्।&lt;br&gt;&#xA;उपक्किलेससुत्तादिवण्णना निट्ठिता।&lt;/p&gt;</description>
    </item>
    <item>
      <title>०३. वज्जिसत्तकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_vajjisattakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/03_vajjisattakavaggo/</guid>
      <description>&lt;p&gt;३. वज्जिसत्तकवग्गो&lt;/p&gt;&#xA;&lt;h2 id=&#34;१-सरनददसततवणणन&#34;&gt;१. सारन्ददसुत्तवण्णना&lt;/h2&gt;&#xA;&lt;p&gt;२१. ततियस्स पठमे देवायतनभावेन चित्तत्ता लोकस्स चित्तीकारट्ठानताय च चेतियं अहोसि। यावकीवन्ति (दी॰ नि॰ टी॰ २.१३४) एकमेवेतं पदं अनियमतो परिमाणवाची। कालो चेत्थ अधिप्पेतोति आह ‘‘यत्तकं काल’’न्ति। अभिण्हं सन्निपाताति निच्चसन्निपाता। तं पन निच्चसन्निपाततं दस्सेतुं ‘‘दिवसस्सा’’तिआदि वुत्तम्। सन्निपातबहुलाति पचुरसन्निपाता। वोसानन्ति सङ्कोचम्। ‘‘वुद्धियेवा’’तिआदिना वुत्तमत्थं ब्यतिरेकमुखेन दस्सेतुं ‘‘अभिण्हं असन्निपतन्ता ही’’तिआदि वुत्तम्। आकुलाति खुभिता न पसन्ना। भिज्जित्वाति वग्गबन्धतो विभज्ज विसुं विसुं हुत्वा।&lt;br&gt;&#xA;सन्निपातभेरियाति सन्निपातारोचनभेरिया। अद्धभुत्ता वाति सामिभुत्ता वा। ओसीदमानेति हायमाने।&lt;br&gt;&#xA;सुङ्कन्ति भण्डं गहेत्वा गच्छन्तेहि पब्बतखण्डनादितित्थगामद्वारादीसु राजपुरिसानं दातब्बभागम्। बलिन्ति निप्फन्नसस्सादितो छभागं सत्तभागन्तिआदिना लद्धब्बकरम्। दण्डन्ति दसवीसतिकहापणादिकं अपराधानुरूपं गहेतब्बधनदण्डम्। वज्जिधम्मन्ति वज्जिराजधम्मम्। इदानि अपञ्ञत्तपञ्ञापनादीसु तप्पटिक्खेपे च आदीनवानिसंसे च वित्थारतो दस्सेतुं ‘‘तेस’’न्तिआदि वुत्तम्। पारिचरियक्खमाति उपट्ठानक्खमा। पोराणं वज्जिधम्मन्ति एत्थ पुब्बे किर वज्जिराजानो ‘‘अयं चोरो’’ति आनेत्वा दस्सिते ‘‘गण्हथ नं चोर’’न्ति अवत्वा विनिच्छयमहामत्तानं देन्ति। ते विनिच्छिनित्वा सचे अचोरो होति, विस्सज्जेन्ति। सचे चोरो, अत्तना किञ्चि अकत्वा वोहारिकानं देन्ति, तेपि विनिच्छिनित्वा अचोरो चे, विस्सज्जेन्ति। चोरो चे, सुत्तधरानं देन्ति। तेपि विनिच्छिनित्वा अचोरो चे, विस्सज्जेन्ति। चोरो चे, अट्टकुलिकानं देन्ति, तेपि तथेव कत्वा सेनापतिस्स, सेनापति उपराजस्स, उपराजा रञ्ञो। राजा विनिच्छिनित्वा सचे अचोरो होति, विस्सज्जेति। सचे पन चोरो होति, पवेणिपण्णकं वाचापेति। तत्थ ‘‘येन इदं नाम कतं, तस्स अयं नामदण्डो’’ति लिखितम्। राजा तस्स किरियं तेन समानेत्वा तदनुच्छविकं दण्डं करोति। इति एतं पोराणं वज्जिधम्मं समादाय वत्तन्तानं मनुस्सा न उज्झायन्ति। परम्परागतेसु अट्टकुलेसु जाता अगतिगमनविरता अट्टमहल्लकपुरिसा अट्टकुलिका।&lt;br&gt;&#xA;सक्कारन्ति उपकारम्। गरुभावं पच्चुपट्ठपेत्वाति ‘‘इमे अम्हाकं गरुनो’’ति तत्थ गरुभावं पटि पटि उपट्ठपेत्वा। मानेस्सन्तीति सम्मानेस्सन्ति। तं पन सम्माननं तेसु नेसं अत्तमनतापुब्बकन्ति आह ‘‘मनेन पियायिस्सन्ती’’ति। निपच्चकारं पणिपातम्। दस्सेन्तीति गरुचित्तभारं दस्सेन्ति। सन्धानेतुन्ति सम्बन्धं अविच्छिन्नं कत्वा घटेतुम्।&lt;br&gt;&#xA;पसय्हकारस्साति बलक्कारस्स। कामं वुद्धिया पूजनीयताय ‘‘वुद्धिहानियो’’ति वुत्तं, अत्थो पन वुत्तानुक्कमेनेव योजेतब्बो। पाळियं वा यस्मा ‘‘वुद्धियेव पाटिकङ्खा, नो परिहानी’’ति वुत्तं, तस्मा तदनुक्कमेन ‘‘वुद्धिहानियो’’ति वुत्तम्।&lt;br&gt;&#xA;विपच्चितुं अलद्धोकासे पापकम्मे, तस्स कम्मस्स विपाके वा अनवसरोव देवसोपसग्गो। तस्मिं पन लद्धोकासे सिया देवतोपसग्गस्स अवसरोति आह ‘‘अनुप्पन्नं…पे॰… वड्ढेन्ती’’ति। एतेनेव अनुप्पन्नं सुखन्ति एत्थापि अत्थो वेदितब्बो। बलकायस्स दिगुणतिगुणतादस्सनं पटिभयभावदस्सनन्ति एवमादिना देवतानं सङ्गामसीसे सहायता वेदितब्बा।&lt;br&gt;&#xA;अनिच्छितन्ति अनिट्ठम्। आवरणतोति निसेधनतो। धम्मतो अनपेता धम्मियाति इध ‘‘धम्मिका’’ति वुत्ता। मिगसूकरादिघाताय सुनखादीनं कड्ढित्वा वनचरणं वाजो, तत्थ नियुत्ता, ते वा वाजेन्तीति वाजिका, मिगवधचारिनो।&lt;br&gt;&#xA;सारन्ददसुत्तवण्णना निट्ठिता।&lt;/p&gt;</description>
    </item>
    <item>
      <title>०४. देवतावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/04_devatAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/04_devatAvaggo/</guid>
      <description>&lt;p&gt;४. देवतावग्गो&lt;/p&gt;&#xA;&lt;h2 id=&#34;५-पठममततसततवणणन&#34;&gt;५. पठममित्तसुत्तवण्णना&lt;/h2&gt;&#xA;&lt;p&gt;३६. चतुत्थस्स पञ्चमे अत्तनो गुय्हं तस्स आविकरोतीति अत्तनो गुय्हं निग्गुहितुं युत्तकथं अञ्ञस्स अकथेत्वा तस्सेव आचिक्खति। तस्स गुय्हं अञ्ञेसं नाचिक्खतीति तेन कथितगुय्हं यथा अञ्ञे न जानन्ति, एवं अनाविकरोन्तो छादेति।&lt;br&gt;&#xA;पठममित्तसुत्तवण्णना निट्ठिता।&lt;/p&gt;&#xA;&lt;h2 id=&#34;६-११-दतयमततसततदवणणन&#34;&gt;६-११. दुतियमित्तसुत्तादिवण्णना&lt;/h2&gt;&#xA;&lt;p&gt;३७-४२. छट्ठे पियो च होति मनापो चाति कल्याणमित्तलक्खणं दस्सितम्। कल्याणमित्तो हि सद्धासम्पन्नो च होति सीलसम्पन्नो सुतसम्पन्नो चागसम्पन्नो वीरियसम्पन्नो सतिसम्पन्नो समाधिसम्पन्नो पञ्ञासम्पन्नो। तत्थ सद्धासम्पत्तिया सद्दहति तथागतस्स सम्बोधिं कम्मञ्च कम्मफलञ्च, तेन सम्बोधिया हेतुभूतं सत्तेसु हितसुखं न परिच्चजति । सीलसम्पत्तिया सत्तानं पियो होति गरु भावनीयो चोदको पापगरही वत्ता वचनक्खमो। सुतसम्पत्तिया सच्चपटिच्चसमुप्पादादिपटिसंयुत्तानं गम्भीरानं कथानं कत्ता होति। चागसम्पत्तिया अप्पिच्छो होति सन्तुट्ठो पविवित्तो असंसट्ठो। वीरियसम्पत्तिया आरद्धवीरियो होति अत्तहितपरहितपटिपत्तियम्। सतिसम्पत्तिया उपट्ठितस्सती होति। समाधिसम्पत्तिया अविक्खित्तो होति समाहितचितो। पञ्ञासम्पत्तिया अविपरीतं पजानाति। सो सतिया कुसलाकुसलानं धम्मानं गतियो समन्नेसमानो पञ्ञाय सत्तानं हिताहितं यथाभूतं जानित्वा समाधिना तत्थ एकग्गचित्तो हुत्वा वीरियेन सत्ते अहिते निसेधेत्वा हिते नियोजेति। तेन वुत्तं ‘‘पियो…पे॰… नियोजेती’’ति। सत्तमादीनि उत्तानत्थानि।&lt;br&gt;&#xA;दुतियमित्तसुत्तादिवण्णना निट्ठिता।&lt;br&gt;&#xA;देवतावग्गवण्णना निट्ठिता।&lt;/p&gt;</description>
    </item>
    <item>
      <title>०४. सुमनवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/04_sumanavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/04_sumanavaggo/</guid>
      <description>&lt;p&gt;४. सुमनवग्गो&lt;/p&gt;&#xA;&lt;h2 id=&#34;१-समनसततवणणन&#34;&gt;१. सुमनसुत्तवण्णना&lt;/h2&gt;&#xA;&lt;p&gt;३१. चतुत्थस्स पठमे सतक्ककूति सतसिखरो, अनेककूटोति अत्थो। इदं तस्स महामेघभावदस्सनम्। सो हि महावस्सं वस्सति। तेनेवाह – ‘‘इतो चितो च उट्ठितेन वलाहककूटसतेन समन्नागतोति अत्थो’’ति। दस्सनसम्पन्नोति एत्थ दस्सनं नाम सोतापत्तिमग्गो। सो हि पठमं निब्बानदस्सनतो ‘‘दस्सन’’न्ति वुच्चति। यदिपि तं गोत्रभु पठमतरं पस्सति, दिस्वा पन कत्तब्बकिच्चस्स किलेसप्पहानस्स अकरणतो न तं ‘‘दस्सन’’न्ति वुच्चति। आवज्जनट्ठानियञ्हि तं ञाणम्। मग्गस्स निब्बानारम्मणतासामञ्ञेन चेतं वुत्तं, न निब्बानप्पटिविज्झनेन, तस्मा धम्मचक्खुं पुनप्पुनं निब्बत्तनेन भावनं अप्पत्तं दस्सनं, धम्मचक्खुञ्च परिञ्ञादिकिच्चकरणेन चतुसच्चधम्मदस्सनं तदभिसमयोति नत्थेत्थ गोत्रभुस्स दस्सनभावापत्ति। सेसमेत्थ सुविञ्ञेय्यमेव।&lt;br&gt;&#xA;सुमनसुत्तवण्णना निट्ठिता।&lt;/p&gt;</description>
    </item>
    <item>
      <title>०५ (६) १. नीवरणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_6_1_nIvaraNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_6_1_nIvaraNavaggo/</guid>
      <description>&lt;p&gt;(६) १. नीवरणवग्गो&lt;/p&gt;&#xA;&lt;h2 id=&#34;१-२-आवरणसततदवणणन&#34;&gt;१-२. आवरणसुत्तादिवण्णना&lt;/h2&gt;&#xA;&lt;p&gt;५१-५२. दुतियस्स पठमे आवरन्तीति आवरणा, नीवारयन्तीति नीवरणा। एत्थ च आवरन्तीति कुसलधम्मुप्पत्तिं आदितो परिवारेन्ति। नीवारयन्तीति निरवसेसतो वारयन्तीति अत्थो, तस्मा आवरणवसेनाति आदितो कुसलुप्पत्तिवारणवसेन। नीवरणवसेनाति निरवसेसतो वारणवसेनाति एवमेत्थ अत्थो दट्ठब्बो। यस्मा पञ्च नीवरणा उप्पज्जमाना अनुप्पन्नाय लोकियलोकुत्तराय पञ्ञाय उप्पज्जितुं न देन्ति, उप्पन्नापि अट्ठ समापत्तियो पञ्च वा अभिञ्ञा उपच्छिन्दित्वा पातेन्ति, तस्मा ‘‘पञ्ञाय दुब्बलीकरणा’’ति वुच्चन्ति। उपच्छिन्दनं पातनञ्चेत्थ तासं पञ्ञानं अनुप्पन्नानं उप्पज्जितुं अप्पदानमेव। इति महग्गतानुत्तरपञ्ञानं एकच्चाय च परित्तपञ्ञाय अनुप्पत्तिहेतुभूता नीवरणधम्मा इतरासं समत्थतं विहनन्तियेवाति पञ्ञाय दुब्बलीकरणा वुत्ता। भावनामनसिकारेन विना पकतिया मनुस्सेहि निब्बत्तेतब्बो धम्मोति मनुस्सधम्मो, मनुस्सत्तभावावहो वा धम्मो मनुस्सधम्मो, अनुळारं परित्तकुसलम्। यं असतिपि बुद्धुप्पादे वत्तति, यञ्च सन्धायाह ‘‘हीनेन ब्रह्मचरियेन, खत्तिये उपपज्जती’’ति (जा॰ १.८.७५)। अलं अरियाय अरियभावायाति अलमरियो, अरियभावाय समत्थोति वुत्तं होति। ञाणदस्सनमेव ञाणदस्सनविसेसो, अलमरियो च सो ञाणदस्सनविसेसो चाति अलमरियञाणदस्सनविसेसो।&lt;br&gt;&#xA;ञाणदस्सनन्ति च दिब्बचक्खुपि विपस्सनापि मग्गोपि फलम्पि पच्चवेक्खणञाणम्पि सब्बञ्ञुतञ्ञाणम्पि वुच्चति। ‘‘अप्पमत्तो समानो ञाणदस्सनं आराधेती’’ति (म॰ नि॰ १.३११) हि एत्थ दिब्बचक्खु ञाणदस्सनं नाम। ‘‘ञाणदस्सनाय चित्तं अभिनीहरति अभिनिन्नामेती’’ति (दी॰ नि॰ १.२३४) एत्थ विपस्सनाञाणम्। ‘‘अभब्बा ते ञाणाय दस्सनाय अनुत्तराय सम्बोधाया’’ति (अ॰ नि॰ ४.१९६) एत्थ मग्गो। ‘‘अयमञ्ञो उत्तरिमनुस्सधम्मा अलमरियञाणदस्सनविसेसो अधिगतो फासुविहारो’’ति (म॰ नि॰ १.३२८) एत्थ फलम्। ‘‘ञाणञ्च पन मे दस्सनं उदपादि, अकुप्पा मे विमुत्ति, अयमन्तिमा जाति, नत्थि दानि पुनब्भवो’’ति (सं॰ नि॰ ५.१०८१; महाव॰ १६; पटि॰ म॰ २.३०) एत्थ पच्चवेक्खणञाणम्। ‘‘ञाणञ्च पन मे दस्सनं उदपादि ‘सत्ताहकालकतो आळारो कालामो’’’ति (म॰ नि॰ १.२८४; २.३४०) एत्थ सब्बञ्ञुतञ्ञाणम्। इध पन लोकुत्तरधम्मो अधिप्पेतो। एत्थ च रूपायतनं जानाति चक्खुविञ्ञाणं विय पस्सति चाति ञाणदस्सनं, दिब्बचक्खु। सम्मसनूपचारे च धम्मलक्खणत्तयञ्च तथा जानाति पस्सति चाति ञाणदस्सनं, विपस्सना। निब्बानं चत्तारि वा सच्चानि असम्मोहप्पटिवेधतो जानाति पस्सति चाति ञाणदस्सनं, मग्गो। फलं पन निब्बानवसेनेव योजेतब्बम्। पच्चवेक्खणा मग्गाधिगतस्स अत्थस्स सब्बसो जोतनट्ठेन ञाणदस्सनम्। सब्बञ्ञुता अनावरणताय समन्तचक्खुताय च ञाणदस्सनम्। ब्यादिण्णकालोति परियादिन्नकालो। दुतियं उत्तानमेव।&lt;br&gt;&#xA;आवरणसुत्तादिवण्णना निट्ठिता।&lt;/p&gt;</description>
    </item>
    <item>
      <title>०५. धम्मिकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_dhammikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_dhammikavaggo/</guid>
      <description>&lt;p&gt;५. धम्मिकवग्गो&lt;/p&gt;&#xA;&lt;h2 id=&#34;१-नगसततवणणन&#34;&gt;१. नागसुत्तवण्णना&lt;/h2&gt;&#xA;&lt;p&gt;४३. पञ्चमस्स पठमे परिसिञ्चितुन्ति (म॰ नि॰ अट्ठ॰ १.२७२) यो चुण्णमत्तिकादीहि गत्तानि उब्बट्टेन्तो मल्लकमुट्ठादीहि वा घंसन्तो नहायति, सो ‘‘नहायती’’ति वुच्चति। यो तथा अकत्वा पकतियाव नहायति, सो ‘‘परिसिञ्चती’’ति वुच्चति । भगवतो च सरीरे तथा हरितब्बं रजोजल्लं नाम नुपलिम्पति अच्छछविभावतो, उतुग्गहणत्थं पन भगवा केवलं उदके ओतरति। तेनाह ‘‘गत्तानि परिसिञ्चितु’’न्ति।&lt;br&gt;&#xA;पुब्बकोट्ठकोति पाचीनकोट्ठको। सावत्थियं किर जेतवनविहारो कदाचि महा, कदाचि खुद्दको। तथा हि सो विपस्सिस्स भगवतो काले योजनिको अहोसि, सिखिस्स तिगावुतो, वेस्सभुस्स अड्ढयोजनिको, ककुसन्धस्स गावुतप्पमाणो, कोणागमनस्स अड्ढगावुतप्पमाणो, कस्सपस्स वीसतिउसभप्पमाणो, अम्हाकं भगवतो काले अट्ठकरीसप्पमाणो जातो। तम्पि नगरं तस्स विहारस्स कदाचि पाचीनतो होति, कदाचि दक्खिणतो, कदाचि पच्छिमतो, कदाचि उत्तरतो। जेतवनगन्धकुटियं पन चतुन्नं मञ्चपादानं पतिट्ठितट्ठानं अचलमेव। चत्तारि हि अचलचेतियट्ठानानि नाम महाबोधिपल्लङ्कट्ठानं, इसिपतने धम्मचक्कप्पवत्तनट्ठानं, सङ्कस्सनगरे देवोरोहनकाले सोपानस्स पतिट्ठानट्ठानं, मञ्चपादट्ठानन्ति। अयं पन पुब्बकोट्ठको कस्सपदसबलस्स वीसतिउसभविहारकाले पाचीनद्वारकोट्ठको अहोसि। सो इदानि ‘‘पुब्बकोट्ठको’’त्वेव पञ्ञायति।&lt;br&gt;&#xA;कस्सपदसबलस्स काले अचिरवती नगरं परिक्खिपित्वा सन्दमाना पुब्बकोट्ठकं पत्वा उदकेन भिन्दित्वा महन्तं उदकरहदं मापेसि समतित्तिकं अनुपुब्बगम्भीरम्। तत्थ एकं रञ्ञो न्हानतित्थं, एकं नागरानं, एकं भिक्खुसङ्घस्स, एकं बुद्धानन्ति एवं पाटिएक्कानि न्हानतित्थानि होन्ति रमणीयानिविप्पकिण्णरजतपट्टसदिसवालुकानि। इति भगवता आयस्मता आनन्देन सद्धिं येन अयं एवरूपो पुब्बकोट्ठको, तेनुपसङ्कमि गत्तानि परिसिञ्चितुम्। अथायस्मा आनन्दो उदकसाटिकं उपनामेसि। भगवा सुरत्तदुपट्टं अपनेत्वा उदकसाटिकं निवासेसि। थेरो दुपट्टेन सद्धिं महाचीवरं अत्तनो हत्थगतं अकासि। भगवा उदकं ओतरि, सहोतरणेनेवस्स उदके मच्छकच्छपा सब्बे सुवण्णवण्णा अहेसुं, यन्तनाळिकाहि सुवण्णरसधारानि सिञ्चनकालो विय सुवण्णपटप्पसारणकालो विय च अहोसि। अथ भगवतो नहानवत्तं दस्सेत्वा पच्चुत्तिण्णस्स थेरो सुरत्तदुपट्टं उपनामेसि। भगवा तं निवासेत्वा विज्जुल्लतासदिसं कायबन्धनं बन्धित्वा महाचीवरं अन्तन्तेन संहरित्वा पदुमगब्भसदिसं कत्वा उपनीतं द्वीसु कण्णेसु गहेत्वा अट्ठासि। तेन वुत्तं ‘‘पुब्बकोट्ठके गत्तानि परिसिञ्चित्वा एकचीवरो अट्ठासी’’ति।&lt;br&gt;&#xA;एवं ठितस्स पन भगवतो सरीरं विकसितपदुमपुप्फसदिसं सब्बपालिफुल्लं पारिच्छत्तकं, तारामरीचिविकसितञ्च गगनतलं सिरिया अवहसमानं विय विरोचित्थ, ब्यामप्पभापरिक्खेपविलासिनी चस्स द्वत्तिंसवरलक्खणमाला गन्थित्वा ठपिता द्वत्तिंस चन्दिमा विय, द्वत्तिंस सूरिया विय, पटिपाटिया ठपितद्वत्तिंसचक्कवत्तिद्वत्तिंसदेवराजद्वत्तिंसमहाब्रह्मानो विय च अतिविय विरोचित्थ। यस्मा च भगवतो सरीरं सुधन्तचामीकरसमानवण्णं, सुपरिसोधितपवाळरुचिरतोरणं, सुविसुद्धनीलरतनावलिसदिसकेसतनुरुहं, तस्मा तहं तहं विनिग्गतसुजातजातिहिङ्गुलकरसूपसोभितं उपरि सतमेघरतनावलिसुच्छादितं जङ्गममिव कनकगिरिसिखरं विरोचित्थ। तस्मिञ्च समये दसबलस्स सरीरतो निक्खमित्वा छब्बण्णरस्मियो समन्ततो असीतिहत्थप्पमाणे पदेसे आधावन्ती विधावन्ती रतनावलिरतनदामरतनचुण्णविप्पकिण्णं विय पसारितरतनचित्तकञ्चनपट्टमिव आसिञ्चमानलाखारसधाराचित्तमिव उक्कासतनिपातसमाकुलमिव निरन्तरविप्पकिण्णकणिकारकिङ्किणिकपुप्फमिव वायुवेगसमुद्धतचिनपिट्ठचुण्णरञ्जितमिव इन्दधनुविज्जुल्लतावितानसन्थतमिव च गगनतलं, तं ठानं पवनञ्च सम्मा फरन्ति। वण्णभूमि नामेसा। एवरूपेसु ठानेसु बुद्धानं सरीरवण्णं वा गुणवण्णं वा चुण्णियपदेहि वा गाथाहि वा अत्थञ्च उपमायो च कारणानि च आहरित्वा पटिबलेन धम्मकथिकेन पूरेत्वा कथेतुं वट्टति। एवरूपेसु हि ठानेसु धम्मकथिकस्स थामो वेदितब्बो। पुब्बसदिसानि कुरुमानोति निरुदकानि कुरुमानो, सुक्खापयमानोति अत्थो। सोदके गत्ते चीवरं पारुपन्तस्स हि चीवरे कण्णिकानि उट्ठहन्ति, परिक्खारभण्डं दुस्सति, बुद्धानं पन सरीरे रजोजल्लं न उपलिम्पति, पदुमपत्ते उक्खित्तउदकबिन्दु विय उदकं विनिवट्टेत्वा गच्छति। एवं सन्तेपि सिक्खागारवताय भगवा ‘‘पब्बजितवत्तं नामेत’’न्ति महाचीवरं उभोसु कण्णेसु गहेत्वा पुरतो कायं पटिच्छादेत्वा अट्ठासि।&lt;br&gt;&#xA;ताळितञ्च वादितञ्च ताळितवादितं, तूरियानं ताळितवादितं तूरियताळितवादितम्। महन्तञ्च तं तूरियताळितवादितञ्चाति महातूरियताळितवादितम्। तेनाह ‘‘महन्तेना’’तिआदि। अथ वा भेरिमुदिङ्गपणवादितूरियानं ताळितं वीणावेळुगोमुखिआदीनं वादितञ्च तूरियताळितवादितन्ति वा एवमेत्थ अत्थो दट्ठब्बो।&lt;br&gt;&#xA;अभिञ्ञापारं गतोति अभिञ्ञापारगू। एवं सेसेसुपि। सो हि भगवा सब्बधम्मे अभिजानन्तो गतोति अभिञ्ञापारगू। तेसु पञ्चुपादानक्खन्धे परिजानन्तो गतोति परिञ्ञापारगू। सब्बकिलेसे पजहन्तो गतोति पहानपारगू। चत्तारो मग्गे भावेन्तो गतोति भावनापारगू। निरोधं सच्छिकरोन्तो गतोति सच्छिकिरियापारगू। सब्बसमापत्तिं समापज्जन्तो गतोति समापत्तिपारगू। सुब्रह्मदेवपुत्तादयोति एत्थ सो किर देवपुत्तो अच्छरासङ्घपरिवुतो नन्दनकीळितं कत्वा पारिच्छत्तकमूले पञ्ञत्तासने निसीदि। तं पञ्चसता परिवारेत्वा निसिन्ना , पञ्चसता रुक्खं अभिरुहित्वा मधुरस्सरेन गायित्वा पुप्फानि पातेन्ति। तानि गहेत्वा इतरा एकतोवण्टिकमालाव गन्थेन्ति। अथ रुक्खं अभिरुळ्हा उपच्छेदकवसेन एकप्पहारेनेव कालं कत्वा अवीचिम्हि निब्बत्ता महादुक्खं अनुभवन्ति। अथ काले गच्छन्ते देवपुत्तो ‘‘इमासं नेव सद्दो सुय्यति , न पुप्फानि पातेन्ति, कहं नु खो गता’’ति आवज्जेन्तो निरये निब्बत्तभावं दिस्वा पियवत्थुकसोकेन रुप्पमानो चिन्तेसि – ‘‘एता ताव यथाकम्मेन गता, मय्हं आयुसङ्खारो कित्तको’’ति। सो ‘‘सत्तमे दिवसे मयापि अवसेसाहि पञ्चसताहि सद्धिं कालं कत्वा तत्थेव निब्बत्तितब्ब’’न्ति दिस्वा बलवतरेन सोकेन समप्पितो। ‘‘इमं मय्हं सोकं सदेवके लोके अञ्ञत्र तथागता निब्बापेतुं समत्थो नत्थी’’ति चिन्तेत्वा सत्थु सन्तिकं गन्त्वा वन्दित्वा एकमन्तं ठितो –&lt;br&gt;&#xA;‘‘निच्चं उत्रस्तमिदं चित्तं, निच्चं उब्बिग्गमिदं मनो।&lt;br&gt;&#xA;अनुप्पन्नेसु किच्छेसु, अथो उप्पतितेसु च।&lt;br&gt;&#xA;सचे अत्थि अनुत्रस्तं, तं मे अक्खाहि पुच्छितो’’ति॥ (सं॰ नि॰ १.९८) –&lt;br&gt;&#xA;इमं गाथमभासि। भगवापिस्स –&lt;br&gt;&#xA;‘‘नाञ्ञत्र बोज्झा तपसा, नाञ्ञत्रिन्द्रियसंवरा।&lt;br&gt;&#xA;नाञ्ञत्र सब्बनिस्सग्गा, सोत्थिं पस्सामि पाणिन’’न्ति॥ (सं॰ नि॰ १.९८) –&lt;br&gt;&#xA;धम्मं देसेसि। सो देसनापरियोसाने विगतसोको पञ्चहि अच्छरासतेहि सद्धिं सोतापत्तिफले पतिट्ठाय भगवन्तं नमस्समानो अट्ठासि। तं सन्धायेतं वुत्तं ‘‘दुक्खप्पत्ता सुब्रह्मदेवपुत्तादयो’’ति। आदि-सद्देन चन्दसूरियदेवपुत्तादयो सङ्गण्हाति। चतूहि कारणेहीति आरकत्ता, अरीनं अरानञ्च हतत्ता, पच्चयादीनं अरहत्ता, पापकरणे रहाभावाति इमेहि चतूहि कारणेहि।&lt;br&gt;&#xA;दसविधसंयोजनानीति ओरम्भागियुद्धम्भागियभेदतो दसविधसंयोजनानि। सब्बे अच्चरुचीति सब्बसत्ते अतिक्कमित्वा पवत्तरुचि। अट्ठमकन्ति सोतापत्तिमग्गट्ठं सन्धाय वदति। सोतापन्नोति फलट्ठो गहितो।&lt;br&gt;&#xA;सोरच्चन्ति ‘‘तत्थ कतमं सोरच्चं? यो कायिको अवीतिक्कमो, वाचसिको अवीतिक्कमो, कायिकवाचसिको अवीतिक्कमो, इदं वुच्चति सोरच्चं, सब्बापि सीलसंवरो सोरच्च’’न्ति (ध॰ स॰ १३४९) वचनतो सुचिसीलं ‘‘सोरच्च’’न्ति वुत्तम्। करूणाति करुणाब्रह्मविहारमाह। करुणापुब्बभागोति तस्स पुब्बभागं उपचारज्झानं वदति।&lt;br&gt;&#xA;दुविधेन झानेनाति आरम्मणूपनिज्झानलक्खणूपनिज्झानभेदतो दुविधेन झानमनेन। पञ्चविधमिच्छाजीववसेनाति कुहनालपनानेमित्तिकतानिप्पेसिकतालाभेनलाभंनिजिगीसनतासङ्खात- पञ्चविधमिच्छाजीववसेन। न लिप्पतीति न अल्लीयति अनुसयतो आरम्मणकरणतो वा तण्हादिट्ठिअभिनिवेसाभावतो। सेसमेत्थ उत्तानमेव।&lt;br&gt;&#xA;नागसुत्तवण्णना निट्ठिता।&lt;/p&gt;</description>
    </item>
    <item>
      <title>०५. महायञ्ञवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_mahAya~n~navaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_mahAya~n~navaggo/</guid>
      <description>&lt;p&gt;५. महायञ्ञवग्गो&lt;/p&gt;&#xA;&lt;h2 id=&#34;१-सततवञञणटठतसततवणणन&#34;&gt;१. सत्तविञ्ञाणट्ठितिसुत्तवण्णना&lt;/h2&gt;&#xA;&lt;p&gt;४४. पञ्चमस्स पठमे यस्मा निदस्सनत्थे निपातो (दी॰ नि॰ टी॰ २.१२७) तस्मा सेय्यथापि मनुस्साति यथा मनुस्साति वुत्तं होति। विसेसो होतियेव सतिपि बाहिरस्स कारणस्स अभेदे अज्झत्तिकस्स भिन्नत्ता। नानत्तं काये एतेसं, नानत्तो वा कायो एतेसन्ति नानत्तकाया। इमिना नयेन सेसपदेसुपि अत्थो वेदितब्बो। नेसन्ति मनुस्सानम्। नानत्ता सञ्ञा एतेसं अत्थीति नानत्तसञ्ञिनो। सुखसमुस्सयतो विनिपातो एतेसं अत्थीति विनिपातिका सतिपि देवभावे दिब्बसम्पत्तिया अभावतो। अपायेसु वा गतो नत्थि निपातो एतेसन्ति विनिपातिका। तेनाह ‘‘चतुअपायविनिमुत्ता’’ति। पियङ्करमातादीनं वियाति पियङ्करमाता किर यक्खिनी पच्चूससमये अनुरुद्धत्थेरस्स धम्मं सज्झायतो सुत्वा –&lt;br&gt;&#xA;‘‘मा सद्दमकरी पियङ्कर, भिक्खु धम्मपदानि भासति।&lt;br&gt;&#xA;अपि धम्मपदं विजानिय, पटिपज्जेम हिताय नो सिया॥&lt;br&gt;&#xA;‘‘पाणेसु च संयमामसे, सम्पजानमुसा न भणामसे।&lt;br&gt;&#xA;सिक्खेम सुसील्यमत्तनो, अपि मुच्चेम पिसाचयोनिया’’ति॥ (सं॰ नि॰ १.२४०) –&lt;br&gt;&#xA;एवं पुत्तकं सञ्ञापेत्वा तं दिवसं सोतापत्तिफलं पत्ता। उत्तरमाता पन भगवतो धम्मं सुत्वाव सोतापन्ना जाता।&lt;br&gt;&#xA;ब्रह्मकाये पठमज्झाननिब्बत्ते ब्रह्मसमूहे, ब्रह्मनिकाये वा भवाति ब्रह्मकायिका। महाब्रह्मुनो परिसाय भवाति ब्रह्मपारिसज्जा तस्स परिचारकट्ठाने ठितत्ता। महाब्रह्मुनो पुरोहितट्ठाने ठिताति ब्रह्मपुरोहिता। आयुवण्णादीहि महन्ता ब्रह्मानोति महाब्रह्मानो। सतिपि तेसं तिविधानम्पि पठमेन झानेन गन्त्वा निब्बत्तभावे झानस्स पन पवत्तिभेदेन अयं विसेसोति दस्सेतुं ‘‘ब्रह्मपारिसज्जा पना’’तिआदि वुत्तम्। परित्तेनाति हीनेन। सा चस्स हीनता छन्दादीनं हीनताय वेदितब्बा। पटिलद्धमत्तं वा हीनम्। कप्पस्साति असङ्ख्येय्यकप्पस्स । हीनपणीतानं मज्झे भवत्ता मज्झिमम्। सा चस्स मज्झिमता छन्दादीनं मज्झिमताय वेदितब्बा। पटिलभित्वा नातिसुभावितं वा मज्झिमम्। उपड्ढकप्पोति असङ्ख्येय्यकप्पस्स उपड्ढकप्पो। विप्फारिकतरोति ब्रह्मपारिसज्जेहि पमाणतो विपुलतरो सभावतो उळारतरो च होति। सभावेनपि हि उळारतमोव। तं पनेत्थ अप्पमाणम्। तस्स हि परित्ताभादीनं परित्तसुभादीनञ्च काये सतिपि सभाववेमत्ते एकत्तवसेनेव ववत्थपीयतीति ‘‘एकत्तकाया’’त्वेव ते वुच्चन्ति। पणीतेनाति उक्कट्ठेन। सा चस्स उक्कट्ठता छन्दादीनं उक्कट्ठताय वेदितब्बा। सुभावितं वा, सम्मदेव, वसिभावं पापितं पणीतं ‘‘पधानभावं नीत’’न्ति कत्वा। इधापि कप्पो असङ्ख्येय्यकप्पवसेनेव वेदितब्बो परिपुण्णमहाकप्पस्स असम्भवतो। इतीति एवं वुत्तप्पकारेन। तेति ‘‘ब्रह्मकायिका’’ति वुत्ता तिविधापि ब्रह्मानो। सञ्ञाय एकत्ताति तिहेतुकभावेन एकसभावत्ता। न हि तस्सा सम्पयुत्तधम्मवसेन अञ्ञोपि कोचि भेदो अत्थि। एवन्ति इमिना नानत्तकाया एकत्तसञ्ञिनो गहिताति दस्सेति।&lt;br&gt;&#xA;दण्डउक्कायाति दण्डदीपिकाय। सरति धावति, विस्सरति विप्पकिण्णा विय धावति। द्वे कप्पाति द्वे महाकप्पा। इतो परेसुपि एसेव नयो। इधाति इमस्मिं सुत्ते। उक्कट्ठपरिच्छेदवसेन आभस्सरग्गहणेनेव सब्बेपि ते परित्ताभाअप्पमाणाभापि गहिता।&lt;br&gt;&#xA;सुन्दरा पभा सुभा, ताय किण्णा सुभाकिण्णाति वत्तब्बे। भा-सद्दस्स रस्सत्तं अन्तिम-ण-कारस्स ह-कारञ्च कत्वा ‘‘सुभकिण्हा’’ति वुत्ता। अट्ठकथायं पन निच्चलाय एकग्घनाय पभाय सुभोति परियायवचनन्ति ‘‘सुभेन ओकिण्णा विकिण्णा’’ति अत्थो वुत्तो। एत्थापि अन्तिम-ण-कारस्स ह-कारकरणं इच्छितब्बमेव। न छिज्जित्वा पभा गच्छति एकग्घनत्ता। चतुत्थविञ्ञाणट्ठितिमेव भजन्ति कायस्स सञ्ञाय च एकरूपत्ता। विपुलसन्तसुखायुवण्णादिफलत्ता वेहप्फला। एत्थाति विञ्ञाणट्ठितियम्।&lt;br&gt;&#xA;विवट्टपक्खे ठिता अपुनरावत्तनतो। ‘‘न सब्बकालिका’’ति वत्वा तमेव असब्बकालिकत्तं विभावेतुं ‘‘कप्पसतसहस्सम्पी’’तिआदि वुत्तम्। सोळसकप्पसहस्सच्चयेन उप्पन्नानं सुद्धावासब्रह्मानं परिनिब्बायनतो अञ्ञेसञ्च तत्थ अनुप्पज्जनतो बुद्धसुञ्ञे लोके सुञ्ञं तं ठानं होति, तस्मा सुद्धावासा न सब्बकालिका। खन्धावारट्ठानसदिसा होन्ति सुद्धावासभूमियो। इमिना सुत्तेन सुद्धावासानं सत्तावासभावदीपनेनेव विञ्ञाणट्ठितिभावोपि दीपितो होति, तस्मा सुद्धावासापि सत्तसु विञ्ञाणट्ठितीसु चतुत्थविञ्ञाणट्ठितिं, नवसु सत्तावासेसु चतुत्थसत्तावासञ्च भजन्ति।&lt;br&gt;&#xA;सुखुमत्ताति सङ्खारावसेससुखुमभावप्पत्तत्ता। परिब्यत्तविञ्ञाणकिच्चाभावतो नेव विञ्ञाणं, न सब्बसो अविञ्ञाणं होतीति नाविञ्ञाणं, तस्मा परिप्फुतविञ्ञाणकिच्चवन्तीसु विञ्ञाणट्ठितीसु न वुत्तम्।&lt;br&gt;&#xA;सत्तविञ्ञाणट्ठितिसुत्तवण्णना निट्ठिता।&lt;/p&gt;</description>
    </item>
    <item>
      <title>०५. मुण्डराजवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_muNDarAjavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/05_muNDarAjavaggo/</guid>
      <description>&lt;p&gt;५. मुण्डराजवग्गो&lt;/p&gt;&#xA;&lt;h2 id=&#34;१-२-आदयसततदवणणन&#34;&gt;१-२. आदियसुत्तादिवण्णना&lt;/h2&gt;&#xA;&lt;p&gt;४१-४२. पञ्चमस्स पठमे उट्ठानवीरियाधिगतेहीति वा उट्ठानेन च वीरियेन च अधिगतेहि। तत्थ उट्ठानन्ति कायिकं वीरियम्। वीरियन्ति चेतसिकन्ति वदन्ति। उट्ठानन्ति वा भोगुप्पादने युत्तप्पयुत्तता। वीरियं तज्जो उस्साहो। पीणितन्ति धातं सुतित्तम्। तथाभूतो पन यस्मा थूलसरीरो होति, तस्मा ‘‘थूलं करोती’’ति वुत्तम्। दुतियं उत्तानमेव।&lt;br&gt;&#xA;आदियसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-इटठसततवणणन&#34;&gt;३. इट्ठसुत्तवण्णना&lt;/h2&gt;&#xA;&lt;p&gt;४३. ततिये अप्पमादं पसंसन्तीति ‘‘एतानि आयुआदीनि पत्थयन्तेन अप्पमादो कातब्बो’’ति अप्पमादमेव पसंसन्ति पण्डिता। यस्मा वा पुञ्ञकिरियासु पण्डिता अप्पमादं पसंसन्ति, तस्मा आयुआदीनि पत्थयन्तेन अप्पमादोव कातब्बोति अत्थो। पुरिमस्मिं अत्थविकप्पे ‘‘पुञ्ञकिरियासू’’ति पदस्स ‘‘अप्पमत्तो’’ति इमिना सम्बन्धो। यस्मा पण्डिता अप्पमादं पसंसन्ति, यस्मा च पुञ्ञकिरियासु अप्पमत्तो उभो अत्थे अधिगतो होति, तस्मा आयुआदीनि पत्थयन्तेन अप्पमादोव कातब्बो। दुतियस्मिं अत्थविकप्पे पण्डिता अप्पमादं पसंसन्ति। कत्थाति? पुञ्ञकिरियासु। कस्माति चे? यस्मा अप्पमत्तो उभो अत्थे अधिग्गण्हाति पण्डितो, तस्माति अत्थो। अत्थप्पटिलाभेनाति दिट्ठधम्मिकादिहितप्पटिलाभेन।&lt;br&gt;&#xA;इट्ठसुत्तवण्णना निट्ठिता।&lt;/p&gt;</description>
    </item>
    <item>
      <title>०६ (७) २. सञ्ञावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_7_2_sa~n~nAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_7_2_sa~n~nAvaggo/</guid>
      <description>&lt;p&gt;(७) २. सञ्ञावग्गो&lt;/p&gt;&#xA;&lt;h2 id=&#34;१-५-सञञसततदवणणन&#34;&gt;१-५. सञ्ञासुत्तादिवण्णना&lt;/h2&gt;&#xA;&lt;p&gt;६१-६५. दुतियस्स पठमे ‘‘महप्फला महानिसंसा’’ति उभयम्पेतं अत्थतो एकं, ब्यञ्जनमेव नानन्ति आह ‘‘महप्फला’’तिआदि। ‘‘पञ्चिमे गहपतयो आनिसंसा’’तिआदीसु (उदा॰ ७६) आनिसंस-सद्दो फलपरियायोपि होति । महतो लोकुत्तरस्स सुखस्स पच्चया होन्तीति महानिसंसा। अमतोगधाति अमतब्भन्तरा अमतं अनुप्पविट्ठा निब्बानदिट्ठत्ता, ततो परं न गच्छन्ति। तेन वुत्तं ‘‘अमतपरियोसाना’’ति। अमतं परियोसानं अवसानं एतासन्ति अमतपरियोसाना। मरणसञ्ञाति मरणानुपस्सनाञाणेन सञ्ञा। आहारे पटिकूलसञ्ञाति आहारं गमनादिवसेन पटिकूलतो परिग्गण्हन्तस्स उप्पन्नसञ्ञा। उक्कण्ठितस्साति निब्बिन्दन्तस्स कत्थचिपि असज्जन्तस्स। दुतियादीनि उत्तानत्थानेव।&lt;br&gt;&#xA;सञ्ञासुत्तादिवण्णना निट्ठिता।&lt;/p&gt;&#xA;&lt;h2 id=&#34;६-१०-सजवसततदवणणन&#34;&gt;६-१०. साजीवसुत्तादिवण्णना&lt;/h2&gt;&#xA;&lt;p&gt;६६-७०. छट्ठे सह आजीवन्ति एत्थाति साजीवो, पञ्हस्स पुच्छनं विस्सज्जनञ्च। तेनाह ‘‘साजीवोति पञ्हपुच्छनञ्चेव पञ्हविस्सज्जनञ्चा’’तिआदि। अभिसङ्खतन्ति चितम्। सत्तमादीनि उत्तानत्थानेव।&lt;br&gt;&#xA;साजीवसुत्तादिवण्णना निट्ठिता।&lt;br&gt;&#xA;सञ्ञावग्गवण्णना निट्ठिता।&lt;/p&gt;</description>
    </item>
    <item>
      <title>०६. अब्याकतवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_abyAkatavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_abyAkatavaggo/</guid>
      <description>&lt;p&gt;६. अब्याकतवग्गो&lt;/p&gt;&#xA;&lt;h2 id=&#34;१-२-अबयकतसततदवणणन&#34;&gt;१-२. अब्याकतसुत्तादिवण्णना&lt;/h2&gt;&#xA;&lt;p&gt;५४-५५. छट्ठवग्गस्स पठमं सुविञ्ञेय्यमेव। दुतिये अतीते अत्तभावे निब्बत्तकं कम्मन्ति ‘‘पुरिमकम्मभवस्मिं मोहो अविज्जा, आयूहना सङ्खारा, निकन्ति तण्हा, उपगमनं उपादानं, चेतना भवो’’ति एवमागतं सपरिक्खारं पञ्चविधं कम्मवट्टमाह। एतरहि मे अत्तभावो न सियाति विञ्ञाणनामरूपसळायतनफस्सवेदनासहितं पच्चुप्पन्नं पञ्चविधं विपाकवट्टमाह। यं अत्थिकन्ति यं परमत्थतो विज्जमानकम्। तेनाह ‘‘भूत’’न्ति। तञ्हि पच्चयनिब्बत्तताय ‘‘भूत’’न्ति वुच्चति। तं पजहामीति तप्पटिबद्धच्छन्दरागप्पहानेन ततो एव आयतिं अनुप्पत्तिधम्मतापादनवसेन पजहामि परिच्चजामि। हरितन्तन्ति (म॰ नि॰ अट्ठ॰ १.३०३) हरितमेव। अन्त-सद्देन पदवड्ढनं कतं यथा ‘‘वनन्तं सुत्तन्त’’न्ति, अल्लतिणादीनि आगम्म निब्बायतीति अत्थो। पथन्तन्ति महामग्गम्। सेलन्तन्ति पब्बतम्। उदकन्तन्ति उदकम्। रमणीयं वा भूमिभागन्ति तिणगुम्बादिरहितं विवित्तं अब्भोकासभूमिभागम्। अनाहाराति अपच्चया निरुपादाना। सेसमेत्थ उत्तानमेव।&lt;br&gt;&#xA;अब्याकतसुत्तादिवण्णना निट्ठिता।&lt;/p&gt;</description>
    </item>
    <item>
      <title>०६. महावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/06_mahAvaggo/</guid>
      <description>&lt;p&gt;६. महावग्गो&lt;/p&gt;&#xA;&lt;h2 id=&#34;१-सणसततवणणन&#34;&gt;१. सोणसुत्तवण्णना&lt;/h2&gt;&#xA;&lt;p&gt;५५. छट्ठस्स पठमे निसीदि भगवा पञ्ञत्ते आसनेति एत्थ किं तं आसनं पठममेव पञ्ञत्तं, उदाहु भगवन्तं दिस्वा पञ्ञत्तन्ति चे? भगवतो धरमानकाले पधानिकभिक्खूनं वत्तमेतं, यदिदं अत्तनो वसनट्ठाने बुद्धासनं पञ्ञपेत्वाव निसीदनन्ति दस्सेन्तो आह ‘‘पधानिकभिक्खू’’तिआदि। बुद्धकाले किर यत्थ यत्थ एकोपि भिक्खु विहरति, सब्बत्थ बुद्धासनं पञ्ञत्तमेव होति। कस्मा? भगवा हि अत्तनो सन्तिके कम्मट्ठानं गहेत्वा फासुकट्ठाने विहरन्ते मनसि करोति – ‘‘असुको मय्हं सन्तिके कम्मट्ठानं गहेत्वा गतो, असक्खि नु खो विसेसं निब्बत्तेतुं, नो’’ति। अथ नं पस्सति कम्मट्ठानं विस्सज्जेत्वा अकुसलवितक्कं वितक्कयमानं, ततो ‘‘कथञ्हि नाम मादिसस्स सत्थु सन्तिके कम्मट्ठानं गहेत्वा विहरन्तं इमं कुलपुत्तं अकुसलवितक्का अधिभवित्वा अनमतग्गे वट्टदुक्खे संसारेस्सन्ती’’ति तस्स अनुग्गहत्थं तत्थेव अत्तानं दस्सेत्वा तं कुलपुत्तं ओवदित्वा आकासं उप्पतित्वा पुन अत्तनो वसनट्ठानमेव गच्छति। अथेवं ओवदियमाना ते भिक्खू चिन्तयिंसु ‘‘सत्था अम्हाकं मनं जानित्वा आगन्त्वा अम्हाकं समीपे ठितंयेव अत्तानं दस्सेति। तस्मिं खणे, ‘भन्ते, इध निसीदथ निसीदथा’ति आसनपरियेसनं नाम भारो’’ति। ते आसनं पञ्ञपेत्वाव विहरन्ति। यस्स पीठं अत्थि, सो तं पञ्ञपेति। यस्स नत्थि, सो मञ्चं वा फलकं वा पासाणं वा वालिकापुञ्जं वा पञ्ञपेति। तं अलभमाना पुराणपण्णानिपि संकड्ढित्वा तत्थ पंसुकूलं पत्थरित्वा ठपेन्ति।&lt;br&gt;&#xA;सत्त सराति – छज्जो, उसभो, गन्धारो, मज्झिमो, पञ्चमो, धेवतो, निसादोति एते सत्त सरा। तयो गामाति – छज्जगामो, मज्झिमगामो, साधारणगामोति तयो गामा, समूहाति अत्थो। मनुस्सलोके वीणावादना एकेकस्स सरस्स वसेन तयो तयो मुच्छनाति कत्वा एकवीसति मुच्छना। देवलोके वीणावादना पन समपञ्ञास मुच्छनाति वदन्ति। तत्थ हि एकेकस्स सरस्स वसेन सत्त सत्त मुच्छना, अन्तरस्स सरस्स च एकाति समपञ्ञास मुच्छना। तेनेव सक्कपञ्हसुत्तसंवण्णनायं (दी॰ नि॰ अट्ठ॰ २.३४५) ‘‘समपञ्ञास मुच्छना मुच्छेत्वा’’ति पञ्चसिखस्स वीणावादनं दस्सेन्तेन वुत्तम्। ठाना एकूनपञ्ञासाति एकेकस्सेव सरस्स सत्त सत्त ठानभेदा, यतो सरस्स मण्डलताववत्थानं होति। एकूनपञ्ञासट्ठानविसेसो तिस्सो दुवे चतस्सो चतस्सो तिस्सो दुवे चतस्सोति द्वावीसति सुतिभेदा च इच्छिता।&lt;br&gt;&#xA;अतिगाळ्हं आरद्धन्ति थिनमिद्धछम्भितत्तानं वूपसमत्थं अतिविय आरद्धम्। सब्बत्थ नियुत्ता सब्बत्थिका। सब्बेन वा लीनुद्धच्चपक्खियेन अत्थेतब्बा सब्बत्थिका। समथोयेव समथनिमित्तम्। एवं सेसेसुपि। खया रागस्स वीतरागत्ताति एत्थ यस्मा बाहिरको कामेसु वीतरागो न खया रागस्स वीतरागो सब्बसो अविप्पहीनरागत्ता। विक्खम्भितरागो हि सो। अरहा पन खया एव, तस्मा वुत्तं ‘‘खया रागस्स वीतरागत्ता’’ति। एस नयो दोसमोहेसुपि।&lt;br&gt;&#xA;लाभसक्कारसिलोकं निकामयमानोति एत्थ लब्भति पापुणीयतीति लाभो, चतुन्नं पच्चयानमेतं अधिवचनम्। सक्कच्चं कातब्बोति सक्कारो। पच्चया एव हि पणीतपणीता सुन्दरसुन्दरा अभिसङ्खरित्वा कता ‘‘सक्कारो’’ति वुच्चति, या च परेहि अत्तनो गारवकिरिया, पुप्फादीहि वा पूजा। सिलोकोति वण्णभणनम्। तं लाभञ्च, सक्कारञ्च, सिलोकञ्च, निकामयमानो, पवत्तयमानोति अत्थो। तेनेवाह ‘‘चतुपच्चयलाभञ्च…पे॰… पत्थयमानो’’ति।&lt;br&gt;&#xA;थूणन्ति पसूनं बन्धनत्थाय निखातत्थम्भसङ्खातं थूणम्। सेसं सुविञ्ञेय्यमेव।&lt;br&gt;&#xA;सोणसुत्तवण्णना निट्ठिता।&lt;/p&gt;</description>
    </item>
    <item>
      <title>०७ (८) ३. योधाजीववग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_8_3_yodhAjIvavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_8_3_yodhAjIvavaggo/</guid>
      <description>&lt;p&gt;(८) ३. योधाजीववग्गो&lt;/p&gt;&#xA;&lt;h2 id=&#34;१-२-पठमचतवमततफलसततदवणणन&#34;&gt;१-२. पठमचेतोविमुत्तिफलसुत्तादिवण्णना&lt;/h2&gt;&#xA;&lt;p&gt;७१-७२. ततियस्स पठमे अविज्जापलिघन्ति एत्थ अविज्जाति वट्टमूलिका अविज्जा, अयं पचुरजनेहि उक्खिपितुं असक्कुणेय्यभावतो दुक्खिपनट्ठेन निब्बानद्वारप्पवेसविबन्धनेन च ‘‘पलिघो वियाति पलिघो’’ति वुच्चति। तेनेस तस्सा उक्खित्तत्ता ‘‘उक्खित्तपलिघो’’ति वुत्तो। पुनब्भवस्स करणसीलो, पुनब्भवं वा फलं अरहतीति पोनोभविका, पुनब्भवदायिकाति अत्थो। जातिसंसारोति जायनवसेन चेव संसरणवसेन च एवंलद्धनामानं पुनब्भवक्खन्धानं पच्चयो कम्माभिसङ्खारो। जातिसंसारोति हि फलूपचारेन कारणं वुत्तम्। तञ्हि पुनप्पुनं उप्पत्तिकारणवसेन परिक्खिपित्वा ठितत्ता ‘‘परिखा’’ति वुच्चति सन्तानस्स परिक्खिपनतो। तेनेस तस्स संकिण्णत्ता विकिण्णत्ता सब्बसो खित्तत्ता विनासितत्ता ‘‘संकिण्णपरिखो’’ति वुत्तो।&lt;br&gt;&#xA;तण्हासङ्खातन्ति एत्थ तण्हाति वट्टमूलिका तण्हा। अयञ्हि गम्भीरानुगतट्ठेन ‘‘एसिका’’ति वुच्चति। लुञ्चित्वा उद्धरित्वा। ओरम्भागियानीति ओरम्भागजनकानि कामभवे उपपत्तिपच्चयानि कामरागसंयोजनादीनि। एतानि हि कवाटं विय नगरद्वारं चित्तं पिदहित्वा ठितत्ता ‘‘अग्गळा’’ति वुच्चन्ति। तेनेस तेसं निग्गतत्ता भिन्नत्ता ‘‘निरग्गळो’’ति वुत्तोति। अग्गमग्गेन पन्नो अपचितो मानद्धजो एतस्साति पन्नद्धजो। पन्नभारोति खन्धभारकिलेसभारअभिसङ्खारभारा ओरोपिता अस्साति पन्नभारो। विसंयुत्तोति चतूहि योगेहि सब्बकिलेसेहि च विसंयुत्तो। अस्मिमानोति रूपे अस्मीति मानो, वेदनाय, सञ्ञाय, सङ्खारेसु, विञ्ञाणे अस्मिमानो। एत्थ हि पञ्चपि खन्धे अविसेसतो ‘‘अस्मी’’ति गहेत्वा पवत्तमानो अस्मिमानोति अधिप्पेतो।&lt;br&gt;&#xA;नगरद्वारस्स परिस्सयपटिबाहनत्थञ्चेव सोधनत्थञ्च उभोसु पस्सेसु एसिकाथम्भे निखणित्वा ठपेतीति आह ‘‘नगरद्वारे उस्सापिते एसिकाथम्भे’’ति। पाकारविद्धंसनेनेव परिखाभूमिसमकरणं होतीति आह ‘‘पाकारं भिन्दित्वा परिखं विकिरित्वा’’ति। ‘‘एव’’न्तिआदि उपमासंसन्दनम्। सन्तो संविज्जमानो कायो धम्मसमूहोति सक्कायो, उपादानक्खन्धपञ्चकम्। द्वत्तिंसकम्मकारणा दुक्खक्खन्धे आगतदुक्खानि। अक्खिरोगसीसरोगादयो। अट्ठनवुति रोगा, राजभयादीनि पञ्चवीसतिमहाभयानि। दुतियं उत्तानमेव।&lt;br&gt;&#xA;पठमचेतोविमुत्तिफलसुत्तादिवण्णना निट्ठिता।&lt;/p&gt;</description>
    </item>
    <item>
      <title>०७. देवतावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_devatAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_devatAvaggo/</guid>
      <description>&lt;p&gt;७. देवतावग्गो&lt;/p&gt;&#xA;&lt;h2 id=&#34;१-३-अनगमफलसततदवणणन&#34;&gt;१-३. अनागामिफलसुत्तादिवण्णना&lt;/h2&gt;&#xA;&lt;p&gt;६५-६७. सत्तमस्स पठमादीनि उत्तानत्थानि। ततिये अभिसमाचारे उत्तमसमाचारे भवं आभिसमाचारिकं, वत्तप्पटिपत्तिवत्तम्। तेनाह ‘‘उत्तमसमाचारभूत’’न्तिआदि। सेखपण्णत्तिसीलन्ति सेखियवसेन पञ्ञत्तसीलम्।&lt;br&gt;&#xA;अनागामिफलसुत्तादिवण्णना निट्ठिता।&lt;/p&gt;&#xA;&lt;h2 id=&#34;४-५-सङगणकरमसततदवणणन&#34;&gt;४-५. सङ्गणिकारामसुत्तादिवण्णना&lt;/h2&gt;&#xA;&lt;p&gt;६८-६९. चतुत्थे गणेन सङ्गणं समोधानं गणसङ्गणिका, सा आरमितब्बट्ठेन आरामो एतस्साति गणसङ्गणिकारामो। सङ्गणिकाति वा सकपरिससमोधानम्। गणोति नानाजनसमोधानम्। सेसमेत्थ सुविञ्ञेय्यमेव। पञ्चमं उत्तानत्थमेव।&lt;br&gt;&#xA;सङ्गणिकारामसुत्तादिवण्णना निट्ठिता।&lt;/p&gt;&#xA;&lt;h2 id=&#34;६-समधसततवणणन&#34;&gt;६. समाधिसुत्तवण्णना&lt;/h2&gt;&#xA;&lt;p&gt;७०. छट्ठे पटिप्पस्सम्भनं पटिप्पस्सद्धीति अत्थतो एकन्ति आह ‘‘न पटिप्पस्सद्धिलद्धेनाति किलेसप्पटिप्पस्सद्धिया अलद्धेना’’ति। सुक्कपक्खे सन्तेनातिआदीसु अङ्गसन्तताय आरम्मणसन्तताय सब्बकिलेससन्तताय च सन्तेन, अतप्पनियट्ठेन पणीतेन, किलेसप्पटिप्पस्सद्धिया लद्धत्ता, किलेसप्पटिप्पस्सद्धिभावं वा लद्धत्ता पटिप्पस्सद्धिलद्धेन, पस्सद्धिकिलेसेन वा अरहता लद्धत्ता पटिप्पस्सद्धिलद्धेन, एकोदिभावेन अधिगतत्ता एकोदिभावाधिगतेनाति एवमत्थो दट्ठब्बो।&lt;br&gt;&#xA;समाधिसुत्तवण्णना निट्ठिता।&lt;/p&gt;</description>
    </item>
    <item>
      <title>०७. महावग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_mahAvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/07_mahAvaggo/</guid>
      <description>&lt;p&gt;७. महावग्गो&lt;/p&gt;&#xA;&lt;h2 id=&#34;१-२-हरओततपपसततदवणणन&#34;&gt;१-२. हिरिओत्तप्पसुत्तादिवण्णना&lt;/h2&gt;&#xA;&lt;p&gt;६५-६६. सत्तमस्स पठमं उत्तानमेव। दुतिये तयो संवट्टाति आपोसंवट्टो, तेजोसंवट्टो, वायोसंवट्टोति तयो संवट्टा। तिस्सो संवट्टसीमाति आभस्सरा, सुभकिण्हा, वेहप्फलाति तिस्सो संवट्टसीमा। यदा हि कप्पो तेजेन संवट्टति विनस्सति, तदा आभस्सरतो हेट्ठा अग्गिना डय्हति। यदा आपेन संवट्टति, तदा सुभकिण्हतो हेट्ठा उदकेन विलीयति। यदा वायुना संवट्टति, तदा वेहप्फलतो हेट्ठा वायुना विद्धंसति। वित्थारतो पन सदापि एकं बुद्धक्खेत्तं विनस्सति। बुद्धक्खेत्तं नाम तिविधं होति जातिक्खेत्तं आणाक्खेत्तं विसयक्खेत्तन्ति। तत्थ जातिक्खेत्तं नाम दससहस्सचक्कवाळपरियन्तं होति, यं तथागतस्स पटिसन्धिगहणादीसु कम्पति। आणाक्खेत्तं कोटिसहस्सचक्कवाळपरियन्तं, यत्थ रतनसुत्तं (खु॰ पा॰ ६.१ आदयो; सु॰ नि॰ २२४ आदयो) खन्धपरित्तं (अ॰ नि॰ ४.६७; चूळव॰ २५१) धजग्गपरित्तं (सं॰ नि॰ १.२४९)। आटानाटियपरित्तं (दी॰ नि॰ ३.२७५ आदयो), मोरपरित्तन्ति (जा॰ १.२.१७-१८) इमेसं परित्तानं आनुभावो वत्तति। विसयक्खेत्तं अनन्तमपरिमाणं, यं ‘‘यावता वा पन आकङ्खेय्या’’ति वुत्तम्। एवमेतेसु तीसु बुद्धक्खेत्तेसु एकं आणाक्खेत्तं विनस्सति। तस्मिं पन विनस्सन्ते जातिक्खेत्तं विनट्ठमेव होति। विनस्सन्तञ्च एकतोव विनस्सति, सण्ठहन्तम्पि एकतोव सण्ठहति।&lt;br&gt;&#xA;तीणि संवट्टमूलानीति रागदोसमोहसङ्खातानि तीणि संवट्टकारणानि। रागादीसु हि अकुसलमूलेसु उस्सन्नेसु लोको विनस्सति। तथा हि रागे उस्सन्नतरे अग्गिना विनस्सति, दोसे उस्सन्नतरे उदकेन, मोहे उस्सन्नतरे वातेन। केचि पन ‘‘दोसे उस्सन्नतरे अग्गिना, रागे उदकेना’’ति वदन्ति।&lt;br&gt;&#xA;तीणि कोलाहलानीति कप्पकोलाहलं, बुद्धकोलाहलं, चक्कवत्तिकोलाहलन्ति तीणि कोलाहलानि। तत्थ ‘‘वस्ससतसहस्समत्थके कप्पुट्ठानं नाम भविस्सती’’तिआदिना देवताहि उग्घोसितसद्दो कप्पकोलाहलं नाम होति। ‘‘इतो वस्ससतसहस्समत्थके लोको विनस्सिस्सति, मेत्तं, मारिसा, भावेथ करुणं मुदितं उपेक्ख’’न्ति मनुस्सपथे देवता घोसन्तियो चरन्ति। ‘‘वस्ससहस्समत्थके बुद्धो उप्पज्जिस्सती’’ति बुद्धकोलाहलं नाम होति। ‘‘इतो वस्ससहस्समत्थके बुद्धो उप्पज्जित्वा धम्मानुधम्मप्पटिपन्नो सङ्घरतनेन परिवारितो धम्मं देसेन्तो विचरिस्सती’’ति देवता उग्घोसन्ति। ‘‘वस्ससतमत्थके पन चक्कवत्ती उप्पज्जिस्सती’’ति चक्कवत्तिकोलाहलं नाम होति। ‘‘इतो वस्ससतमत्थके सत्तरतनसम्पन्नो चातुद्दीपिस्सरो सहस्सपरिवारो वेहासङ्गमो चक्कवत्ती राजा उप्पज्जिस्सती’’ति देवता उग्घोसन्ति।&lt;br&gt;&#xA;अचिरट्ठेन न धुवाति उदकबुब्बुळादयो विय न चिरट्ठायिताय धुवभावरहिता। अस्सासरहिताति सुपिनके पीतपानीयं विय अनुलित्तचन्दनं विय च अस्सासविरहिता।&lt;br&gt;&#xA;उपकप्पनमेघोति कप्पविनासकमेघं सन्धाय वदति। यस्मिञ्हि समये कप्पो अग्गिना नस्सति, आदितोव कप्पविनासकमहामेघो उट्ठहित्वा कोटिसतसहस्सचक्कवाळे एकमहावस्सं वस्सति। मनुस्सा तुट्ठहट्ठा सब्बबीजानि नीहरित्वा वपन्ति। सस्सेसु पन गोखायितकमत्तेसु जातेसु गद्रभरवं रवन्तो एकबिन्दुम्पि न वस्सति, तदा पच्छिन्नं पच्छिन्नमेव वस्सं होति। तेनाह ‘‘तदा निक्खन्तबीजं..पे॰… एकबिन्दुम्पि देवो न वस्सती’’ति। ‘‘वस्ससतसहस्स अच्चयेन कप्पवुट्ठानं भविस्सती’’तिआदिना देवताहि वुत्तवचनं सुत्वा येभुय्येन मनुस्सा च भुम्मदेवता च संवेगजाता अञ्ञमञ्ञं मुदुचित्ता हुत्वा मेत्तादीनि पुञ्ञानी कत्वा देवलोके निब्बत्तन्ति, अवीचितो पट्ठाय तुच्छो होतीति।&lt;br&gt;&#xA;पञ्च बीजजातानीति मूलबीजं खन्धबीजं फळुबीजं अग्गबीजं बीजबीजन्ति पञ्च बीजानि जातानि। तत्थ मूलबीजन्ति वचा, वचत्तं, हलिद्दं, सिङ्गिवेरन्ति एवमादि। खन्धबीजन्ति अस्सत्थो, निग्रोधोति एवमादि। फळुबीजन्ति उच्छु, वेळु, नळोति एवमादि। अग्गबीजन्ति अज्जुकं, फणिज्जकन्ति एवमादि। बीजबीजन्ति वीहिआदि पुब्बण्णञ्चेव मुग्गमासादिअपरण्णञ्च। पच्चयन्तरसमवाये विसदिसुप्पत्तिया विसेसकारणभावतो रुहनसमत्थे सारफले निरुळ्हो बीज-सद्दो तदत्थसिद्धिया मूलादीसुपि केसुचि पवत्ततीति मूलादितो निवत्तनत्थं एकेन बीज-सद्देन विसेसेत्वा वुत्तं ‘‘बीजबीज’’न्ति ‘‘रूपरूपं (विसुद्धि॰ २.४४९) दुक्खदुक्ख’’न्ति (सं॰ नि॰ ४.३२७) यथा। यथा फलपाकपरियन्ता ओसधिरुक्खा वेळुकदलिआदयो।&lt;br&gt;&#xA;यं कदाचीतिआदीसु यन्ति निपातमत्तम्। कदाचीति किस्मिञ्चि काले। करहचीति तस्सेव वेवचनम्। दीघस्स अद्धुनोति दीघस्स कालस्स। अच्चयेनाति अतिक्कमेन। सेसमेत्थ उत्तानमेव।&lt;br&gt;&#xA;हिरिओत्तप्पसुत्तादिवण्णना निट्ठिता।&lt;/p&gt;</description>
    </item>
    <item>
      <title>०८ (९) ४. थेरवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_9_4_theravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_9_4_theravaggo/</guid>
      <description>&lt;p&gt;(९) ४. थेरवग्गो&lt;/p&gt;&#xA;&lt;h2 id=&#34;१-२-रजनयसततदवणणन&#34;&gt;१-२. रजनीयसुत्तादिवण्णना&lt;/h2&gt;&#xA;&lt;p&gt;८१-८२. चतुत्थस्स पठमं सुविञ्ञेय्यमेव। दुतिये गुणमक्खनाय पवत्तोपि अत्तनो कारकं गूथेन पहरन्तं गूथो विय पठमतरं मक्खेतीति मक्खो, सो एतस्स अत्थीति मक्खी। पळासतीति पळासो, परस्स गुणे डंसित्वा विय अपनेतीति अत्थो। सो एतस्स अत्थीति पळासी। पळासी पुग्गलो हि दुतियस्स धुरं न देति, सम्पसारेत्वा तिट्ठति। तेनाह ‘‘युगग्गाहलक्खणेन पळासेन समन्नागतो’’ति।&lt;br&gt;&#xA;रजनीयसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-कहकसततवणणन&#34;&gt;३. कुहकसुत्तवण्णना&lt;/h2&gt;&#xA;&lt;p&gt;८३. ततिये तीहि कुहनवत्थूहीति सामन्तजप्पनइरियापथसन्निस्सितपच्चयप्पटिसेवनभेदतो तिप्पभेदेहि कुहनवत्थूहि। तिविधेन कुहनवत्थुना लोकं कुहयति विम्हापयति ‘‘अहो अच्छरियपुरिसो’’ति अत्तनि परेसं विम्हयं उप्पादेतीति कुहको। लाभसक्कारत्थिको हुत्वा लपति अत्तानं दायकं वा उक्खिपित्वा यथा सो किञ्चि ददाति, एवं उक्काचेत्वा कथेतीति लपको। निमित्तं सीलं तस्साति नेमित्तिको, निमित्तेन वा चरति, निमित्तं वा करोतीति नेमित्तिको। निमित्तन्ति च परेसं पच्चयदानसञ्ञुप्पादकं कायवचीकम्मं वुच्चति । निप्पेसो सीलमस्साति निप्पेसिको। निप्पिसतीति वा निप्पेसो, निप्पेसोयेव निप्पेसिको। निप्पेसोति च सठपुरिसो विय लाभसक्कारत्थं अक्कोसनुप्पण्डनपरपिट्ठिमंसिकतादि।&lt;br&gt;&#xA;कुहकसुत्तवण्णना निट्ठिता।&lt;/p&gt;</description>
    </item>
    <item>
      <title>०८. अरहत्तवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_arahattavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_arahattavaggo/</guid>
      <description>&lt;p&gt;८. अरहत्तवग्गो&lt;/p&gt;&#xA;&lt;h2 id=&#34;१-३-दकखसततदवणणन&#34;&gt;१-३. दुक्खसुत्तादिवण्णना&lt;/h2&gt;&#xA;&lt;p&gt;७५-७७. अट्ठमस्स पठमादीसु नत्थि वत्तब्बम्। ततिये तिविधं कुहनवत्थुन्ति पच्चयप्पटिसेवनसामन्तजप्पनइरियापथप्पवत्तनसङ्खातं तिविधं कुहनवत्थुम्। उक्खिपित्वाति ‘‘महाकुटुम्बिको महानाविको महादानपती’’तिआदिना पग्गण्हित्वा लपनम्। अवक्खिपित्वाति ‘‘किं इमस्स जीवितं, बीजभोजनो नामाय’’न्ति हीळेत्वा लपनम्।&lt;br&gt;&#xA;दुक्खसुत्तादिवण्णना निट्ठिता।&lt;/p&gt;&#xA;&lt;h2 id=&#34;४-सखसमनसससततवणणन&#34;&gt;४. सुखसोमनस्ससुत्तवण्णना&lt;/h2&gt;&#xA;&lt;p&gt;७८. चतुत्थे यथावुत्तधम्मादीसु तस्स किलेसनिमित्तं दुक्खं अनवस्सनन्ति ‘‘सुखसोमनस्सबहुलो विहरती’’ति वुत्तम्। कायिकसुखञ्चेव चेतसिकसोमनस्सञ्च बहुलं अस्साति सुखसोमनस्सबहुलो। यवति तेन फलं मिस्सितं विय होतीति योनि, एकन्तिकं कारणम्। अस्साति यथावुत्तस्स भिक्खुनो। परिपुण्णन्ति अविकलं अनवसेसम्।&lt;br&gt;&#xA;सुखसोमनस्ससुत्तवण्णना निट्ठिता।&lt;/p&gt;&#xA;&lt;h2 id=&#34;५-अधगमसततवणणन&#34;&gt;५. अधिगमसुत्तवण्णना&lt;/h2&gt;&#xA;&lt;p&gt;७९. पञ्चमे आगच्छन्ति एतेन कुसला वा अकुसला वाति आगमनं, कुसलाकुसलानं उप्पत्तिकारणम्। तत्थ कुसलोति आगमनकुसलो। एवं धम्मे मनसिकरोतो कुसला वा अकुसला वा धम्मा अभिवड्ढन्तीति एवं जानन्तो। अपगच्छन्ति कुसला वा अकुसला वा एतेनाति अपगमनम्। तेसं एव अनुप्पत्तिकारणं, तत्थ कुसलोति अपगमनकुसलो। एवं धम्मे मनसिकरोतो कुसला वा अकुसला वा धम्मा नाभिवड्ढन्तीति एवं जानन्तो। उपायकुसलोति ठानुप्पत्तिकपञ्ञासमन्नागतो। इदञ्च अच्चायिककिच्चे वा भये वा उप्पन्ने तस्स तिकिच्छनत्थं ठानुप्पत्तिया कारणजाननवसेन वेदितब्बम्।&lt;br&gt;&#xA;अधिगमसुत्तवण्णना निट्ठिता।&lt;/p&gt;</description>
    </item>
    <item>
      <title>०८. विनयवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_vinayavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/08_vinayavaggo/</guid>
      <description>&lt;p&gt;८. विनयवग्गो&lt;/p&gt;&#xA;&lt;h2 id=&#34;१-८-पठमवनयधरसततदवणणन&#34;&gt;१-८. पठमविनयधरसुत्तादिवण्णना&lt;/h2&gt;&#xA;&lt;p&gt;७५-८२. अट्ठमस्स पठमं दुतियञ्च उत्तानत्थमेव। ततिये विनयलक्खणे पतिट्ठितो लज्जिभावेन विनयलक्खणे ठितो होति। अलज्जी (पारा॰ अट्ठ॰ १.४५) हि बहुस्सुतोपि समानो लाभगरुकताय तन्तिं विसंवादेत्वा उद्धम्मं उब्बिनयं सत्थुसासनं दीपेत्वा सासने महन्तं उपद्दवं करोति, सङ्घभेदम्पि सङ्घराजिम्पि उप्पादेति। लज्जी पन कुक्कुच्चको सिक्खाकामो जीवितहेतुपि तन्तिं अविसंवादेत्वा धम्ममेव विनयमेव च दीपेति, सत्थुसासनं गरुं कत्वा ठपेति। एवं यो लज्जी, सो विनयं अजहन्तो अवोक्कमन्तोव लज्जिभावेन विनयलक्खणे ठितो होति पतिट्ठितो।&lt;br&gt;&#xA;असंहीरोति एत्थ संहीरो नाम यो पाळियं वा अट्ठकथायं वा हेट्ठा वा उपरितो वा पदपटिपाटिया वा पुच्छियमानो वित्थुनति विप्फन्दति, सण्ठातुं न सक्कोति, यं यं परेन वुच्चति, तं तं अनुजानाति, सकवादं छड्डेत्वा परवादं गण्हाति। यो पन पाळियं वा अट्ठकथायं वा हेट्ठुपरियवसेन वा पदपटिपाटिया वा पुच्छियमानो न वित्थुनति न विप्फन्दति, एकेकलोमं सण्डासेन गण्हन्तो विय ‘‘एवं मयं वदाम, एवं नो आचरिया वदन्ती’’ति विस्सज्जेति। यम्हि पाळि च पाळिविनिच्छयो च सुवण्णभाजने पक्खित्तसीहवसा विय परिक्खयं परियादानं अगच्छन्तो तिट्ठति, अयं वुच्चति असंहीरो। यस्मा पन एवरूपो यं यं परेन वुच्चति, तं तं नानुजानाति, अत्तना सुविनिच्छिनितं कत्वा गहितं अविपरीतमत्थं न विस्सज्जेति, तस्मा वुत्तं ‘‘न सक्कोति गहितग्गहणं विस्सज्जापेतु’’न्ति। चतुत्थादीनि सुविञ्ञेय्यानि।&lt;br&gt;&#xA;पठमविनयधरसुत्तादिवण्णना निट्ठिता।&lt;/p&gt;</description>
    </item>
    <item>
      <title>०९ (१०) ५. ककुधवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/09_10_5_kakudhavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/09_10_5_kakudhavaggo/</guid>
      <description>&lt;p&gt;(१०) ५. ककुधवग्गो&lt;/p&gt;&#xA;&lt;h2 id=&#34;१-१०-पठमसमपदसततदवणणन&#34;&gt;१-१०. पठमसम्पदासुत्तादिवण्णना&lt;/h2&gt;&#xA;&lt;p&gt;९१-१००. पञ्चमस्स पठमे दुतिये च नत्थि वत्तब्बम्। ततिये आजाननतो अञ्ञा, उपरिमग्गपञ्ञा हेट्ठिममग्गेन ञातपरिञ्ञाय एव जाननतो। तस्सा पन फलभावतो मग्गफलपञ्ञा तंसहगता सम्मासङ्कप्पादयो च इध ‘‘अञ्ञा’’ति वुत्ता। अञ्ञाय ब्याकरणानि अञ्ञाब्याकरणानि। तेनेवाह ‘‘अञ्ञाब्याकरणानीति अरहत्तब्याकरणानी’’ति। अधिगतमानेनाति अप्पत्ते पत्तसञ्ञी, अनधिगते अधिगतसञ्ञी हुत्वा अधिगतं मयाति मानेन। चतुत्थादीनि उत्तानत्थानेव।&lt;br&gt;&#xA;पठमसम्पदासुत्तादिवण्णना निट्ठिता।&lt;br&gt;&#xA;ककुधवग्गवण्णना निट्ठिता।&lt;br&gt;&#xA;दुतियपण्णासकं निट्ठितम्।&lt;br&gt;&#xA;३. ततियपण्णासकं&lt;/p&gt;</description>
    </item>
    <item>
      <title>०९. सीतिवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/09_sItivaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/09_sItivaggo/</guid>
      <description>&lt;p&gt;९. सीतिवग्गो&lt;/p&gt;&#xA;&lt;h2 id=&#34;१-सतभवसततवणणन&#34;&gt;१. सीतिभावसुत्तवण्णना&lt;/h2&gt;&#xA;&lt;p&gt;८५. नवमस्स पठमे सीतिभावन्ति निब्बानं, किलेसवूपसमं वा। निग्गण्हातीति अच्चारद्धवीरियतादीहि उद्धतं चित्तं उद्धच्चपक्खतो रक्खणवसेन निग्गण्हाति। पग्गण्हातीति अतिसिथिलवीरियतादीहि लीनं चित्तं कोसज्जपाततो रक्खणवसेन पग्गण्हाति। सम्पहंसेतीति समप्पवत्तचित्तं तथापवत्तियं पञ्ञाय तोसेति उत्तेजेति वा। यदा वा पञ्ञापयोगमन्दताय उपसमसुखानधिगमेन वा निरस्सादं चित्तं भावनाय न पक्खन्दति, तदा जातिआदीनि संवेगवत्थूनि पच्चवेक्खित्वा सम्पहंसेति समुत्तेजेति। अज्झुपेक्खतीति यदा पन चित्तं अलीनं अनुद्धतं अनिरस्सादं आरम्मणे समप्पवत्तं सम्मदेव भावनावीतिं ओतिण्णं होति, तदा पग्गहनिग्गहसम्पहंसनेसु किञ्चि ब्यापारं अकत्वा समप्पवत्तेसु अस्सेसु सारथी विय अज्झुपेक्खति, उपेक्खकोव होति। पणीताधिमुत्तिकोति पणीते उत्तमे मग्गफले अधिमुत्तो निन्नपोणपब्भारो।&lt;br&gt;&#xA;सीतिभावसुत्तवण्णना निट्ठिता।&lt;/p&gt;</description>
    </item>
    <item>
      <title>१० (११) १. फासुविहारवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/10_11_1_phAsuvihAravaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/10_11_1_phAsuvihAravaggo/</guid>
      <description>&lt;p&gt;(११) १. फासुविहारवग्गो&lt;/p&gt;&#xA;&lt;h2 id=&#34;१-४-सरजजसततदवणणन&#34;&gt;१-४. सारज्जसुत्तादिवण्णना&lt;/h2&gt;&#xA;&lt;p&gt;१०१-४. ततियस्स पठमे नत्थि वत्तब्बम्। दुतिये पिण्डपातादिअत्थाय उपसङ्कमितुं युत्तट्ठानं गोचरो, वेसिया गोचरो अस्साति वेसियागोचरो, मित्तसन्थववसेन उपसङ्कमितब्बट्ठानन्ति अत्थो। वेसिया नाम रूपूपजीविनियो, ता मित्तसन्थववसेन न उपसङ्कमितब्बा समणभावस्स अन्तरायकरत्ता, परिसुद्धासयस्सपि गरहाहेतुतो, तस्मा दक्खिणादानवसेन सतिं उपट्ठपेत्वा उपसङ्कमितब्बम्। विधवा वुच्चन्ति मतपतिका, पवुत्थपतिका वा। थुल्लकुमारियोति महल्लिका अनिविद्धा कुमारियो। पण्डकाति नपुंसका। ते हि उस्सन्नकिलेसा अवूपसन्तपरिळाहा लोकामिसनिस्सितकथाबहुला, तस्मा न उपसङ्कमितब्बा। भिक्खुनियो नाम उस्सन्नब्रह्मचरिया। तथा भिक्खूपि। अञ्ञमञ्ञं विसभागवत्थुभावतो सन्थववसेन उपसङ्कमने कतिपाहेनेव ब्रह्मचरियन्तरायो सिया, तस्मा न उपसङ्कमितब्बा, गिलानपुच्छनादिवसेन उपसङ्कमने सतोकारिना भवितब्बम्। ततियचतुत्थानि उत्तानत्थानेव।&lt;br&gt;&#xA;सारज्जसुत्तादिवण्णना निट्ठिता।&lt;/p&gt;</description>
    </item>
    <item>
      <title>१०. आनिसंसवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/10_AnisaMsavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/10_AnisaMsavaggo/</guid>
      <description>&lt;p&gt;१०. आनिसंसवग्गो&lt;/p&gt;&#xA;&lt;h2 id=&#34;१-११-पतभवसततदवणणन&#34;&gt;१-११. पातुभावसुत्तादिवण्णना&lt;/h2&gt;&#xA;&lt;p&gt;९६-१०६. दसमस्स पठमादीसु नत्थि वत्तब्बम्। अट्ठमे मेत्ता एतस्स अत्थीति मेत्तावा, तस्स भावो मेत्तावता, मेत्तापटिपत्ति, ताय। सा पन मेत्तावता मेत्तावसेन पारिचरियाति आह ‘‘मेत्तायुत्ताय पारिचरियाया’’ति। परिचरन्ति विप्पकतब्रह्मचरियत्ता। परिचिण्णसत्थुकेन सावकेन नाम सत्थुनो याव धम्मेन कातब्बा पारिचरिया, ताय सम्मदेव सम्पादितत्ता। नवमादीनि उत्तानत्थानि।&lt;br&gt;&#xA;पातुभावसुत्तादिवण्णना निट्ठिता।&lt;br&gt;&#xA;आनिसंसवग्गवण्णना निट्ठिता।&lt;br&gt;&#xA;१०७-११६. एकादसमवग्गो उत्तानत्थोयेव।&lt;br&gt;&#xA;इति मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;छक्कनिपातवण्णनाय अनुत्तानत्थदीपना समत्ता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;सत्तकनिपात-टीका&lt;br&gt;&#xA;१. पठमपण्णासकं&lt;/p&gt;</description>
    </item>
    <item>
      <title>११ (१२) २. अन्धकविन्दवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/11_12_2_andhakavindavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/11_12_2_andhakavindavaggo/</guid>
      <description>&lt;p&gt;(१२) २. अन्धकविन्दवग्गो&lt;/p&gt;&#xA;&lt;h2 id=&#34;१-४-कलपकसततदवणणन&#34;&gt;१-४. कुलूपकसुत्तादिवण्णना&lt;/h2&gt;&#xA;&lt;p&gt;१११-११४. दुतियस्स पठमे असन्थवेसु कुलेसु विस्सासो एतस्साति असन्थवविस्सासी। अनिस्सरो हुत्वा विकप्पेति संविदहति सीलेनाति अनिस्सरविकप्पी। विस्सट्ठानि विसुं खित्तानि भेदेन अवत्थितानि कुलानि घटनत्थाय उपसेवति सीलेनाति विस्सट्ठुपसेवी। दुतियादीनि उत्तानत्थानेव।&lt;br&gt;&#xA;कुलूपकसुत्तादिवण्णना निट्ठिता।&lt;/p&gt;&#xA;&lt;h2 id=&#34;५-१३-मचछरनसततदवणणन&#34;&gt;५-१३. मच्छरिनीसुत्तादिवण्णना&lt;/h2&gt;&#xA;&lt;p&gt;११५-१२३. पञ्चमे आवासमच्छरियादीनि पञ्च इध भिक्खुनिया वसेन आगतानि, भिक्खुस्स वसेनपि तानि वेदितब्बानि। आवासमच्छरियेन हि समन्नागतो भिक्खु आगन्तुकं दिस्वा ‘‘एत्थ चेतियस्स वा सङ्घस्स वा परिक्खारो ठपितो’’तिआदीनि वत्वा सङ्घिकआवासं न देति। कुलमच्छरियेन समन्नागतो भिक्खु तेहि तेहि कारणेहि आदीनवं दस्सेत्वा अत्तनो उपट्ठाके कुले अञ्ञेसं पवेसम्पि निवारेति। लाभमच्छरियेन समन्नागतो सङ्घिकम्पि लाभं मच्छरायन्तो यथा अञ्ञे न लभन्ति, एवं करोति अत्तना विसमनिस्सितताय बलवनिस्सितताय च। वण्णमच्छरियेन समन्नागतो अत्तनो वण्णं वण्णेति, परेसं वण्णे ‘‘किं वण्णो एसो’’ति तं तं दोसं वदति। वण्णोति चेत्थ सरीरवण्णोपि, गुणवण्णोपि वेदितब्बो।&lt;br&gt;&#xA;धम्ममच्छरियेन समन्नागतो – ‘‘इमं धम्मं परियापुणित्वा एसो मं अभिभविस्सती’’ति अञ्ञस्स न देति। यो पन – ‘‘अयं इमं धम्मं उग्गहेत्वा अञ्ञथा अत्थं विपरिवत्तेत्वा नासेस्सती’’ति धम्मनुग्गहेन वा – ‘‘अयं इमं धम्मं उग्गहेत्वा उद्धतो उन्नळो अवूपसन्तचित्तो अपुञ्ञं पसविस्सती’’ति पुग्गलानुग्गहेन वा न देति, न तं मच्छरियम्। धम्मोति चेत्थ परियत्तिधम्मो अधिप्पेतो। पटिवेधधम्मो हि अरियानंयेव होति, ते च नं न मच्छरायन्ति मच्छरियस्स सब्बसो पहीनत्ताति तस्स असम्भवो एव। तत्थ आवासमच्छरियेन लोहगेहे पच्चति, यक्खो वा पेतो वा हुत्वा तस्सेव आवासस्स सङ्कारं सीसेन उक्खिपित्वा चरति। कुलमच्छरियेन अप्पभोगो होति। लाभमच्छरियेन गूथनिरये निब्बत्तति, सङ्घस्स वा गणस्स वा लाभं मच्छरायित्वा पुग्गलिकपरिभोगेन वा परिभुञ्जित्वा यक्खो वा पेतो वा महाअजगरो वा हुत्वा निब्बत्तति। वण्णमच्छरियेन भवेसु निब्बत्तस्स वण्णो नाम न होति। धम्ममच्छरियेन कुक्कुळनिरये निब्बत्तति। छट्ठादीनि उत्तानत्थानेव।&lt;br&gt;&#xA;मच्छरिनीसुत्तादिवण्णना निट्ठिता।&lt;br&gt;&#xA;अन्धकविन्दवग्गवण्णना निट्ठिता।&lt;/p&gt;</description>
    </item>
    <item>
      <title>१२ (१३) ३. गिलानवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/12_13_3_gilAnavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/12_13_3_gilAnavaggo/</guid>
      <description>&lt;p&gt;(१३) ३. गिलानवग्गो&lt;br&gt;&#xA;१२४-१३०. ततियो वग्गो उत्तानत्थोयेव।&lt;/p&gt;</description>
    </item>
    <item>
      <title>१३ (१४) ४. राजवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/13_14_4_rAjavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/13_14_4_rAjavaggo/</guid>
      <description>&lt;p&gt;(१४) ४. राजवग्गो&lt;/p&gt;&#xA;&lt;h2 id=&#34;१-पठमचककनवततनसततवणणन&#34;&gt;१. पठमचक्कानुवत्तनसुत्तवण्णना&lt;/h2&gt;&#xA;&lt;p&gt;१३१. चतुत्थस्स पठमे अत्थञ्ञूति हितञ्ञू। हितपरियायो हेत्थ अत्थ-सद्दो ‘‘अत्तत्थो परत्थो’’तिआदीसु (महानि॰ ६९; चूळनि॰ मोघराजमाणवपुच्छानिद्देसो ८५; पटि॰ म॰ ३.५) विय। यस्मा चेस परेसं हितं जानन्तो ते अत्तनि रञ्जेति, तस्मा वुत्तं ‘‘रञ्जितुं जानाती’’ति। दण्डेति अपराधानुरूपे दण्डने। बलम्हीति बलकाये। पञ्च अत्थेति अत्तत्थो, परत्थो, उभयत्थो, दिट्ठधम्मिको अत्थो, सम्परायिको अत्थोति एवं पञ्चप्पभेदे अत्थे। चत्तारो धम्मेति चतुसच्चधम्मे, कामरूपारूपलोकुत्तरभेदे वा चत्तारो धम्मे। पटिग्गहणपरिभोगमत्तञ्ञुताय एव परियेसनविस्सज्जनमत्तञ्ञुतापि बोधिता होन्तीति ‘‘पटिग्गहणपरिभोगमत्तं जानाति’’इच्चेव वुत्तम्।&lt;br&gt;&#xA;उत्तरति अतिक्कमति, अभिभवतीति वा उत्तरं, नत्थि एत्थ उत्तरन्ति अनुत्तरम्। अनतिसयं, अप्पटिभागं वा अनेकासु देवमनुस्सपरिसासु अनेकसतक्खत्तुं तेसं अरियसच्चप्पटिवेधसम्पादनवसेन पवत्ता भगवतो धम्मदेसना धम्मचक्कम्। अपिच सब्बपठमं अञ्ञातकोण्डञ्ञप्पमुखाय अट्ठारसपरिसगणाय ब्रह्मकोटिया चतुसच्चस्स पटिवेधविधायिनी या धम्मदेसना, तस्सा सातिसया धम्मचक्कसमञ्ञा। तत्थ सतिपट्ठानातिधम्मो एव पवत्तनट्ठेन चक्कन्ति धम्मचक्कम्। चक्कन्ति वा आणा धम्मतो अनपेतत्ता, धम्मञ्च तं चक्कञ्चाति धम्मचक्कम्। धम्मेन ञायेन चक्कन्तिपि धम्मचक्कम्। यथाह ‘‘धम्मञ्च पवत्तेति चक्कञ्चाति धम्मचक्कं, चक्कञ्च पवत्तेति धम्मञ्चाति धम्मचक्कं, धम्मेन पवत्तेतीति धम्मचक्क’’न्तिआदि (पटि॰ म॰ २.४०-४१)। अप्पटिवत्तियन्ति धम्मिस्सरस्स भगवतो सम्मासम्बुद्धस्स धम्मचक्कस्स अनुत्तरभावतो अप्पटिसेधनीयम्। केहि पन अप्पटिवत्तियन्ति आह – ‘‘समणेन वा’’तिआदि। तत्थ समणेनाति पब्बज्जं उपगतेन। ब्राह्मणेनाति जातिब्राह्मणेन। सासनपरमत्थसमणब्राह्मणानञ्हि पटिलोमचित्तंयेव नत्थि। देवेनाति कामावचरदेवेन। केनचीति येन केनचि अवसिट्ठपारिसज्जेन। एत्तावता अट्ठन्नम्पि परिसानं अनवसेसपरियादानं दट्ठब्बम्। लोकस्मिन्ति सत्तलोके।&lt;br&gt;&#xA;पठमचक्कानुवत्तनसुत्तवण्णना निट्ठिता।&lt;/p&gt;</description>
    </item>
    <item>
      <title>१४ (१५) ५. तिकण्डकीवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/14_15_5_tikaNDakIvaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/14_15_5_tikaNDakIvaggo/</guid>
      <description>&lt;p&gt;(१५) ५. तिकण्डकीवग्गो&lt;/p&gt;&#xA;&lt;h2 id=&#34;१-अवजनतसततवणणन&#34;&gt;१. अवजानातिसुत्तवण्णना&lt;/h2&gt;&#xA;&lt;p&gt;१४१. पञ्चमस्स पठमे दत्वा अवजानातीति एत्थ एको भिक्खु महापुञ्ञो चतुपच्चयलाभी होति, सो चीवरादीनि लभित्वा अञ्ञं अप्पपुञ्ञं आपुच्छति। सोपि तस्मिं पुनप्पुनं आपुच्छन्तेपि गण्हातियेव। अथस्स इतरो थोकं कुपितो हुत्वा मङ्कुभावं उप्पादेतुकामो वदति ‘‘अयं अत्तनो धम्मताय चीवरादीनि न लभति, अम्हे निस्साय लभती’’ति। एवम्पि दत्वा अवजानाति नाम। एको पन एकेन सद्धिं द्वे तीणि वस्सानि वसन्तो पुब्बे तं पुग्गलं गरुं कत्वा गच्छन्ते गच्छन्ते काले चित्तीकारं न करोति, आसननिसिन्नट्ठानम्पि न गच्छति। अयम्पि पुग्गलो संवासेन अवजानाति नाम। आधेय्यमुखोति आदितो धेय्यमुखो, पठमवचनस्मिंयेव ठपितमुखोति अत्थो। तत्थायं नयो – एको पुग्गलो सारुप्पंयेव भिक्खुं ‘‘असारुप्पो एसो’’ति कथेति। तं सुत्वा एस निट्ठं गच्छति, पुन अञ्ञेन सभागेन भिक्खुना ‘‘सारुप्पो अय’’न्ति वुत्तेपि तस्स वचनं न गण्हाति। असुकेन नाम ‘‘असारुप्पो अय’’न्ति अम्हाकं कथितन्ति पुरिमभिक्खुनोव कथं गण्हाति। अपरोपिस्स दुस्सीलं ‘‘सीलवा’’ति कथेति। तस्स वचनं सद्दहित्वा पुन अञ्ञेन ‘‘असारुप्पो एसो भिक्खु, नायं तुम्हाकं सन्तिकं उपसङ्कमितुं युत्तो’’ति वुत्तेपि तस्स वचनं अग्गहेत्वा पुरिमंयेव कथं गण्हाति। अपरो वण्णम्पि कथितं गण्हाति, अवण्णम्पि कथितं गण्हातियेव। अयम्पि आधेय्यमुखोयेव नाम आधातब्बमुखो, यं यं सुणाति, तत्थ तत्थ ठपितमुखोति अत्थो।&lt;br&gt;&#xA;लोलोति सद्धादीनं इत्तरकालप्पतितत्ता अस्सद्धियादीहि लुलितभावेन लोलो। इत्तरभत्तीतिआदीसु पुनप्पुनं भजनेन सद्धाव भत्तिपेमम्। सद्धापेमम्पि गेहस्सितपेमम्पि वट्टति, पसादो सद्धापसादो। एवं पुग्गलो लोलो होतीति एवं इत्तरसद्धादिताय पुग्गलो लोलो नाम होति। हलिद्दिरागो विय, थुसरासिम्हि कोट्टितखानुको विय, अस्सपिट्ठियं ठपितकुम्भण्डं विय च अनिबद्धट्ठाने मुहुत्तेन कुप्पति। मन्दो मोमूहोति अञ्ञाणभावेन मन्दो, अविसयताय मोमूहो, महामूळ्होति अत्थो।&lt;br&gt;&#xA;अवजानातिसुत्तवण्णना निट्ठिता।&lt;/p&gt;</description>
    </item>
    <item>
      <title>१५ (१६) १. सद्धम्मवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/15_16_1_saddhammavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/15_16_1_saddhammavaggo/</guid>
      <description>&lt;p&gt;(१६) १. सद्धम्मवग्गो&lt;br&gt;&#xA;१५१-१६०. पठमो वग्गो उत्तानत्थोयेव।&lt;/p&gt;</description>
    </item>
    <item>
      <title>१६ (१७) २. आघातवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/16_17_2_AghAtavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/16_17_2_AghAtavaggo/</guid>
      <description>&lt;p&gt;(१७) २. आघातवग्गो&lt;/p&gt;&#xA;&lt;h2 id=&#34;१-५-पठमआघतपटवनयसततदवणणन&#34;&gt;१-५. पठमआघातपटिविनयसुत्तादिवण्णना&lt;/h2&gt;&#xA;&lt;p&gt;१६१-१६५. दुतियस्स पठमे नत्थि वत्तब्बम्। दुतिये आघातो पटिविनयति एत्थ, एतेहीति वा आघातपटिविनया। तेनाह ‘‘आघातो एतेहि पटिविनेतब्बो’’तिआदि।&lt;br&gt;&#xA;नन्तकन्ति अनन्तकं, अन्तविरहितं वत्थखण्डम्। यदि हि तस्स अन्तो भवेय्य, ‘‘पिलोतिका’’ति सङ्खं न गच्छेय्य।&lt;br&gt;&#xA;सेवालेनाति बीजकण्णिककेसरादिभेदेन सेवालेन। उदकपप्पटकेनाति नीलमण्डूकपिट्ठिवण्णेन उदकपिट्ठिं छादेत्वा निब्बत्तेन उदकपिट्ठिकेन। घम्मेन अनुगतोति घम्मेन फुट्ठो अभिभूतो। चित्तुप्पादन्ति पटिघसम्पयुत्तचित्तुप्पादम्।&lt;br&gt;&#xA;विसभागवेदनुप्पत्तिया ककचेनेव इरियापथपवत्तिनिवारणेन छिन्दन्तो आबाधति पीळेतीति आबाधो, सो अस्स अत्थीति आबाधिको। तंसमुट्ठानेन दुक्खितो सञ्जातदुक्खो। बाळ्हगिलानोति अधिमत्तगिलानो। गामन्तनायकस्साति गामन्तसम्पापकस्स।&lt;br&gt;&#xA;पसन्नभावेन उदकस्स अच्छभावो वेदितब्बोति आह ‘‘अच्छोदकाति पसन्नोदका’’ति। सादुरसताय सातताति आह ‘‘मधुरोदका’’ति। तनुकमेव सलिलं विसेसतो सीतलं, न बहलाति आह ‘‘तनुसीतसलिला’’ति। सेतकाति निक्कद्दमा। सचिक्खल्लादिवसेन हि उदकस्स विवण्णता। सभावतो पन तं सेतवण्णमेव। ततियादीनि उत्तानत्थानेव।&lt;br&gt;&#xA;पठमआघातपटिविनयसुत्तादिवण्णना निट्ठिता।&lt;/p&gt;</description>
    </item>
    <item>
      <title>१७ (१८) ३. उपासकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/17_18_3_upAsakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/17_18_3_upAsakavaggo/</guid>
      <description>&lt;p&gt;(१८) ३. उपासकवग्गो&lt;/p&gt;&#xA;&lt;h2 id=&#34;१-६-सरजजसततदवणणन&#34;&gt;१-६. सारज्जसुत्तादिवण्णना&lt;/h2&gt;&#xA;&lt;p&gt;१७१-१७६. ततियस्स पठमदुतियततियचतुत्थे नत्थि वत्तब्बम्। पञ्चमे उपासकपच्छिमकोति उपासकनिहीनो। ‘‘इमिना दिट्ठादिना इदं नाम मङ्गलं भविस्सती’’ति एवं बालजनपरिकप्पितकोतूहलसङ्खातेन दिट्ठसुतमुतमङ्गलेन समन्नागतो कोतूहलमङ्गलिको। तेनाह ‘‘इमिना इदं भविस्सती’’तिआदि। मङ्गलं पच्चेतीति दिट्ठमङ्गलादिभेदं मङ्गलमेव पत्थियायति। नो कम्मन्ति कम्मस्सकतं नो पत्थियायति। इमम्हा सासनाति इतो सब्बञ्ञुबुद्धसासनतो। बहिद्धाति बाहिरकसमये। दक्खिणेय्यं परियेसतीति ‘‘दुप्पटिपन्ना दक्खिणेय्या’’ति सञ्ञी गवेसति। एत्थ दक्खिणपरियेसनपुब्बकारे एकं कत्वा पञ्च धम्मा वेदितब्बा। छट्ठं उत्तानमेव।&lt;br&gt;&#xA;सारज्जसुत्तादिवण्णना निट्ठिता।&lt;/p&gt;&#xA;&lt;h2 id=&#34;७-८-वणजजसततदवणणन&#34;&gt;७-८. वणिज्जासुत्तादिवण्णना&lt;/h2&gt;&#xA;&lt;p&gt;१७७-८. सत्तमे सत्थवणिज्जाति आवुधभण्डं कत्वा वा कारेत्वा वा कतं वा पटिलभित्वा तस्स विक्कयो। आवुधभण्डं कारेत्वा तस्स विक्कयोति इदं पन निदस्सनमत्तम्। सूकरमिगादयो पोसेत्वा तेसं विक्कयोति सूकरमिगादयो पोसेत्वा तेसं मंसं सम्पादेत्वा विक्कयो। एत्थ च सत्थवणिज्जा परोपराधनिमित्तताय अकरणीया वुत्ता, सत्तवणिज्जा अभुजिस्सभावकरणतो, मंसविसवणिज्जा वधहेतुतो, मज्जवणिज्जा पमादट्ठानतो। अट्ठमं उत्तानमेव।&lt;br&gt;&#xA;वणिज्जासुत्तादिवण्णना निट्ठिता।&lt;/p&gt;</description>
    </item>
    <item>
      <title>१८ (१९) ४. अरञ्ञवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/18_19_4_ara~n~navaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/18_19_4_ara~n~navaggo/</guid>
      <description>&lt;p&gt;(१९) ४. अरञ्ञवग्गो&lt;/p&gt;&#xA;&lt;h2 id=&#34;१-आरञञकसततवणणन&#34;&gt;१. आरञ्ञिकसुत्तवण्णना&lt;/h2&gt;&#xA;&lt;p&gt;१८१. चतुत्थस्स पठमे अप्पीच्छतंयेव निस्सायातिआदीसु ‘‘इति अप्पिच्छो भविस्सामी’’ति इदं मे आरञ्ञिकङ्गं अप्पिच्छताय संवत्तिस्सति, ‘‘इति सन्तुट्ठो भविस्सामी’’ति इदं मे आरञ्ञिकङ्गं सन्तुट्ठिया संवत्तिस्सति, ‘‘इति किलेसे सल्लिखिस्सामी’’ति इदं मे आरञ्ञिकङ्गं किलेससल्लिखनत्थाय संवत्तिस्सतीति आरञ्ञिको होति। अग्गोति जेट्ठको। सेसानि तस्सेव वेवचनानि।&lt;br&gt;&#xA;गवा खीरन्ति गावितो खीरं नाम होति, न गाविया दधि। खीरम्हा दधीतिआदीसुपि एसेव नयो। एवमेवन्ति यथा एतेसु पञ्चसु गोरसेसु सप्पिमण्डो अग्गो, एवमेवं इमेसु पञ्चसु आरञ्ञिकेसु यो अयं अप्पिच्छतादीनि निस्साय आरञ्ञिको होति, अयं अग्गो चेव सेट्ठो च मोक्खो च पवरो च। इमेसु आरञ्ञिकेसु जातिआरञ्ञिका वेदितब्बा, न आरञ्ञिकनाममत्तेन आरञ्ञिकाति वेदितब्बा। पंसुकूलिकादीसुपि एसेव नयो।&lt;br&gt;&#xA;आरञ्ञिकसुत्तवण्णना निट्ठिता।&lt;br&gt;&#xA;अरञ्ञवग्गवण्णना निट्ठिता।&lt;/p&gt;</description>
    </item>
    <item>
      <title>१९ (२०) ५. ब्राह्मणवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/19_20_5_brAhmaNavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/19_20_5_brAhmaNavaggo/</guid>
      <description>&lt;p&gt;(२०) ५. ब्राह्मणवग्गो&lt;/p&gt;&#xA;&lt;h2 id=&#34;१-सणसततवणणन&#34;&gt;१. सोणसुत्तवण्णना&lt;/h2&gt;&#xA;&lt;p&gt;१९१. पञ्चमस्स पठमे सम्पियेनेवाति अञ्ञमञ्ञपेमेनेव कायेन च चित्तेन च मिस्सीभूता सङ्घट्टिता संसट्ठा हुत्वा संवासं वत्तेन्ति, न अप्पियेन निग्गहेन वाति वुत्तं होति। तेनाह ‘‘पिय’’न्तिआदि। उदरं अवदिहति उपचिनोति पूरेतीति उदरावदेहकम्। भावनपुंसकञ्चेतं, उदरावदेहकं कत्वा उदरं पूरेत्वाति अत्थो। तेनाह ‘‘उदरं अवदिहित्वा’’तिआदि।&lt;br&gt;&#xA;सोणसुत्तवण्णना निट्ठिता।&lt;/p&gt;&#xA;&lt;h2 id=&#34;२-दणबरहमणसततवणणन&#34;&gt;२. दोणब्राह्मणसुत्तवण्णना&lt;/h2&gt;&#xA;&lt;p&gt;१९२. दुतिये पवत्तारोति (दी॰ नि॰ टी॰ १.२८५) पावचनभावेन वत्तारो। यस्मा ते तेसं मन्तानं पवत्तनका, तस्मा आह ‘‘पवत्तयितारो’’ति। सुद्दे बहि कत्वा रहोभासितब्बट्ठेन मन्ता एव तंतंअत्थप्पटिपत्तिहेतुताय मन्तपदम्। अनुपनीतासाधारणताय रहस्सभावेन वत्तब्बकिरियाय अधिगमूपायम्। सज्झायितन्ति गायनवसेन सज्झायितम्। तं पन उदत्तानुदत्तादीनं सरानं सम्पदावसेनेव इच्छितन्ति आह ‘‘सरसम्पत्तिवसेना’’ति। अञ्ञेसं वुत्तन्ति पावचनभावेन अञ्ञेसं वुत्तम्। समुपब्यूळ्हन्ति सङ्गहेत्वा उपरूपरि सञ्ञूळ्हम्। रासिकतन्ति इरुवेदयजुवेदसामवेदादिवसेन, तत्थापि पच्चेकं मन्तब्रह्मादिवसेन, अज्झायानुवाकादिवसेन च रासिकतम्। तेसन्ति मन्तानं कत्तूनम्। दिब्बेन चक्खुना ओलोकेत्वाति दिब्बचक्खुपरिभण्डेन यथाकम्मूपगञाणेन सत्तानं कम्मस्सकतादिं, पच्चक्खतो दस्सनट्ठेन दिब्बचक्खुसदिसेन पुब्बेनिवासञाणेन अतीतकप्पे ब्राह्मणानं मन्तज्झेनविधिञ्च ओलोकेत्वा। पावचनेन सह संसन्देत्वाति कस्सपसम्मासम्बुद्धस्स यं वचनं वट्टसन्निस्सितं, तेन सह अविरुद्धं कत्वा। न हि तेसं विवट्टसन्निस्सितो अत्थो पच्चक्खो होति। अपरापरेति अट्ठकादीहि अपरापरे पच्छिमा ओक्काकराजकालादीसु उप्पन्ना। पक्खिपित्वाति अट्ठकादीहि गन्थितमन्तपदेसु किलेससन्निस्सितपदानं तत्थ तत्थ पदे पक्खिपनं कत्वा। विरुद्धे अकंसूति ब्राह्मणधम्मिकसुत्तादीसु (सु॰ नि॰ ब्राह्मणधम्मिकसुत्तं २८६ आदयो) आगतनयेन संकिलेसत्थदीपनतो पच्चनीकभूते अकंसु।&lt;br&gt;&#xA;उसूनं असनकम्मं इस्सत्थं, धनुसिप्पेन जीविका। इध पन इस्सत्थं वियाति इस्सत्थं, सब्बआवुधजीविकाति आह ‘‘योधाजीवकम्मेना’’ति, आवुधं गहेत्वा उपट्ठानकम्मेनाति अत्थो। राजपोरिसं नाम विना आवुधेन पोरोहेच्चामच्चकम्मादिराजकम्मं कत्वा राजुपट्ठानम्। सिप्पञ्ञतरेनाति गहितावसेसेन हत्थिअस्ससिप्पादिना। कुमारभावतो पभुति चरणेन कोमारब्रह्मचरियम्।&lt;br&gt;&#xA;उदकं पातेत्वा देन्तीति द्वारे ठितस्सेव ब्राह्मणस्स हत्थे उदकं आसिञ्चन्ता ‘‘इदं ते, ब्राह्मण, भरियं पोसापनत्थाय देमा’’ति वत्वा देन्ति। कस्मा पन ते एवं ब्रह्मचरियं चरित्वापि दारं परियेसन्ति, न यावजीवं ब्रह्मचारिनो होन्तीति? मिच्छादिट्ठिवसेन। तेसञ्ही एवं दिट्ठि होति ‘‘यो पुत्तं न उप्पादेति, सो कुलवंसच्छेदकरो होति, ततो निरये पच्चती’’ति। चत्तारो किर अभायितब्बं भायन्ति गण्डुप्पादको, किकी, कोन्तिनी, ब्राह्मणोति। गण्डुप्पादा किर महापथविया खयनभयेन मत्तभोजना होन्ति, न बहुं मत्तिकं खादन्ति। किकी सकुणिका आकासपतनभयेन अण्डस्स उपरि उत्ताना सेति। कोन्तिनी सकुणी पथवीकम्पनभयेन पादेहि भूमिं न सुट्ठु अक्कमति। ब्राह्मणा कुलवंसूपच्छेदभयेन दारं परियेसन्ति। आहु चेत्थ –&lt;br&gt;&#xA;‘‘गण्डुप्पादो किकी चेव, कोन्ती ब्राह्मणधम्मिको।&lt;br&gt;&#xA;एते अभयं भायन्ति, सम्मूळ्हा चतुरो जना’’ति॥ (सु॰ नि॰ अट्ठ॰ २.२९३)।&lt;br&gt;&#xA;सेसमेत्थ उत्तानमेव।&lt;br&gt;&#xA;दोणब्राह्मणसुत्तवण्णना निट्ठिता।&lt;/p&gt;</description>
    </item>
    <item>
      <title>२० (२१) १. किमिलवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/20_21_1_kimilavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/20_21_1_kimilavaggo/</guid>
      <description>&lt;p&gt;(२१) १. किमिलवग्गो&lt;/p&gt;&#xA;&lt;h2 id=&#34;१-४-कमलसततदवणणन&#34;&gt;१-४. किमिलसुत्तादिवण्णना&lt;/h2&gt;&#xA;&lt;p&gt;२०१-४. पञ्चमस्स पठमदुतियानि उत्तानत्थानेव। ततिये अधिवासनं खमनं, परेसं दुक्कटं दुरुत्तञ्च पटिविरोधाकरणेन अत्तनो उपरि आरोपेत्वा वासनं अधिवासनं, तदेव खन्तीति अधिवासनक्खन्ति। सुभे रतोति सूरतो, सुट्ठु वा पापतो ओरतो विरतो सोरतो, तस्स भावो सोरच्चम्। तेनाह ‘‘सोरच्चेनाति सुचिसीलताया’’ति। सा हि सोभनकम्मरतता, सुट्ठु वा पापतो ओरतभावो विरतता। चतुत्थे नत्थि वत्तब्बम्।&lt;br&gt;&#xA;किमिलसुत्तादिवण्णना निट्ठिता।&lt;/p&gt;&#xA;&lt;h2 id=&#34;५-चतखलसततवणणन&#34;&gt;५. चेतोखिलसुत्तवण्णना&lt;/h2&gt;&#xA;&lt;p&gt;२०५. पञ्चमे चेतोखिला नाम अत्थतो विचिकिच्छा कोधो च। ते पन यस्मिं सन्ताने उप्पज्जन्ति, तस्स खरभावो कक्खळभावो हुत्वा उपतिट्ठन्ति, पगेव अत्तना सम्पयुत्तचित्तस्साति आह ‘‘चित्तस्स थद्धभावा’’ति। यथा लक्खणपारिपूरिया गहिताय सब्बा सत्थु रूपकायसिरी गहिता एव नाम होति एवं सब्बञ्ञुताय सब्बधम्मकायसिरी गहिता एव नाम होतीति तदुभयवत्थुकमेव कङ्खं दस्सेन्तो ‘‘सरीरे कङ्खमानो’’तिआदिमाह। विचिनन्तोति धम्मसभावं वीमंसन्तो। किच्छतीति किलमति। विनिच्छेतुं न सक्कोतीति सन्निट्ठातुं न सक्कोति। आतपति किलेसेति आतप्पं, सम्मावायामोति आह ‘‘आतप्पायाति किलेससन्तापनवीरियकरणत्थाया’’ति। पुनप्पुनं योगायाति भावनं पुनप्पुनं युञ्जनाय। सततकिरियायाति भावनाय निरन्तरप्पयोगाय।&lt;br&gt;&#xA;पटिवेधधम्मे कङ्खमानोति एत्थ कथं लोकुत्तरधम्मे कङ्खा पवत्तीति? न आरम्मणकरणवसेन , अनुस्सुताकारपरिवितक्कलद्धे परिकप्पितरूपे कङ्खा पवत्ततीति दस्सेन्तो आह ‘‘विपस्सना…पे॰… वदन्ति, तं अत्थि नु खो नत्थीति कङ्खती’’ति। सिक्खाति चेत्थ पुब्बभागसिक्खा वेदितब्बा। कामञ्चेत्थ विसेसुप्पत्तिया महासावज्जताय चेव संवासनिमित्तं घटनाहेतु अभिण्हुप्पत्तिकताय च सब्रह्मचारीसूति कोपस्स विसयो विसेसेत्वा वुत्तो, अञ्ञत्थापि कोपो न चेतोखिलोति न सक्का विञ्ञातुन्ति केचि। यदि एवं विचिकिच्छायपि अयं नयो आपज्जति, तस्मा यथारुतवसेन गहेतब्बम्।&lt;br&gt;&#xA;चेतोखिलसुत्तवण्णना निट्ठिता।&lt;/p&gt;</description>
    </item>
    <item>
      <title>२१ (२२) २. अक्कोसकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/21_22_2_akkosakavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/21_22_2_akkosakavaggo/</guid>
      <description>&lt;p&gt;(२२) २. अक्कोसकवग्गो&lt;/p&gt;&#xA;&lt;h2 id=&#34;१-२-अककसकसततदवणणन&#34;&gt;१-२. अक्कोसकसुत्तादिवण्णना&lt;/h2&gt;&#xA;&lt;p&gt;२११-२. दुतियस्स पठमे दसहि अक्कोसवत्थूहि अक्कोसकोति ‘‘बालोसि, मूळ्होसि, ओट्ठोसि, गोणोसि, गद्रभोसी’’तिआदिना दसहि अक्कोसवत्थूहि अक्कोसको। ‘‘होतु, मुण्डकसमण, अदण्डो अहन्ति करोसि, इदानि ते राजकुलं गन्त्वा दण्डं आरोपेस्सामी’’तिआदीनि वदन्तो परिभासको नामाति आह ‘‘भयदस्सनेन परिभासको’’ति। लोकुत्तरधम्मा अपायमग्गस्स परिपन्थभावतो परिपन्थो नामाति आह ‘‘लोकुत्तरपरिपन्थस्स छिन्नत्ता’’ति, लोकुत्तरसङ्खातस्स अपायमग्गपरिपन्थस्स छिन्नत्ताति अत्थो। दुतिये नत्थि वत्तब्बम्।&lt;br&gt;&#xA;अक्कोसकसुत्तादिवण्णना निट्ठिता।&lt;/p&gt;&#xA;&lt;h2 id=&#34;३-१०-सलसततदवणणन&#34;&gt;३-१०. सीलसुत्तादिवण्णना&lt;/h2&gt;&#xA;&lt;p&gt;२१३-२२०. ततिये (दी॰ नि॰ टी॰ २.१४९) दुस्सीलोति एत्थ दु-सद्दो अभावत्थो ‘‘दुप्पञ्ञो’’तिआदीसु (म॰ नि॰ १.४४९) विय, न गरहणत्थोति आह ‘‘असीलो निस्सीलो’’ति। भिन्नसंवरोति एत्थ समादिन्नसीलो केनचि कारणेन सीलभेदं पत्तो, सो ताव भिन्नसंवरो होतु। यो पन सब्बेन सब्बं असमादिन्नसीलो आचारहीनो, सो कथं भिन्नसंवरो नाम होतीति ? सोपि साधुसमाचारस्स परिहरणीयस्स भेदितत्ता भिन्नसंवरो एव नाम। विनट्ठसंवरो संवररहितोति हि वुत्तं होति। तं तं सिप्पट्ठानम्। माघातकालेति ‘‘मा घातेथ पाणीन’’न्ति एवं माघातघोसनं घोसितदिवसे। अब्भुग्गच्छति पापको कित्तिसद्दो। अज्झासयेन मङ्कु होतियेव विप्पटिसारिभावतो।&lt;br&gt;&#xA;तस्साति दुस्सीलस्स। समादाय वत्तितट्ठानन्ति उट्ठाय समुट्ठाय कतकारणम्। आपाथं आगच्छतीति तं मनसो उपट्ठाति। उम्मीलेत्वा इधलोकन्ति उम्मीलनकाले अत्तनो पुत्तदारादिवसेन इधलोकं पस्सति। निमीलेत्वा परलोकन्ति निमीलनकाले गतिनिमित्तुपट्ठानवसेन परलोकं पस्सति। तेनाह ‘‘चत्तारो अपाया’’तिआदि। पञ्चमपदन्ति ‘‘कायस्स भेदा’’तिआदिना वुत्तो पञ्चमो आदीनवकोट्ठासो। वुत्तविपरियायेनाति वुत्तत्थाय आदीनवकथाय विपरियायेन ‘‘अप्पमत्तो तं तं कसिवणिज्जादिं यथाकालं सम्पादेतुं सक्कोती’’तिआदिना। पासंसं सीलमस्स अत्थीति सीलवा। सीलसम्पन्नोति सीलेन समन्नागतो सम्पन्नसीलोति एवमादिकं पन अत्थवचनं सुकरन्ति अनामट्ठम्। चतुत्थादीनि उत्तानत्थानेव।&lt;br&gt;&#xA;सीलसुत्तादिवण्णना निट्ठिता।&lt;br&gt;&#xA;अक्कोसकवग्गवण्णना निट्ठिता।&lt;/p&gt;</description>
    </item>
    <item>
      <title>२२ (२३) ३. दीघचारिकवग्गो</title>
      <link>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/22_23_3_dIghachArikavaggo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/04_anguttaranikAya/03_panchaka-Chakka-sattakanipAta-TIkA/22_23_3_dIghachArikavaggo/</guid>
      <description>&lt;p&gt;(२३) ३. दीघचारिकवग्गो&lt;/p&gt;&#xA;&lt;h2 id=&#34;१-१०-पठमदघचरकसततदवणणन&#34;&gt;१-१०. पठमदीघचारिकसुत्तादिवण्णना&lt;/h2&gt;&#xA;&lt;p&gt;२२१-२३०. ततियस्स पठमादीनि सुविञ्ञेय्यानि। पञ्चमे रहो निसज्जाय आपज्जतीति ‘‘यो पन भिक्खु मातुगामेन सद्धिं एको एकाय रहो निसज्जं कप्पेय्य, पाचित्तिय’’न्ति इमस्मिं सिक्खापदे (पाचि॰ २९०) वुत्तं आपत्तिं आपज्जति। पटिच्छन्ने आसने आपज्जतीति ‘‘यो पन भिक्खु मातुगामेन रहो पटिच्छन्ने आसने निसज्जं कप्पेय्य, पाचित्तिय’’न्ति इमस्मिं वुत्तं आपत्तिं आपज्जति। मातुगामस्स उत्तरि छप्पञ्चवाचाहि धम्मं देसेन्तो आपज्जतीति ‘यो पन भिक्खु मातुगामस्स उत्तरि छप्पञ्चवाचाहि धम्मं देसेय्य अञ्ञत्र विञ्ञुना पुरिसविग्गहेना’’ति (पाचि॰ ६३) एवं वुत्तं आपत्तिं आपज्जति। तेनाह ‘‘तेसं तेसं सिक्खापदानं वसेन वेदितब्बानी’’ति। छट्ठादीनि उत्तानत्थानि।&lt;br&gt;&#xA;पठमदीघचारिकसुत्तादिवण्णना निट्ठिता।&lt;br&gt;&#xA;दीघचारिकवग्गवण्णना निट्ठिता।&lt;br&gt;&#xA;२३१-३०२. चतुत्थवग्गादीनि उत्तानत्थानि।&lt;br&gt;&#xA;इति मनोरथपूरणिया अङ्गुत्तरनिकाय-अट्ठकथाय&lt;br&gt;&#xA;पञ्चकनिपातवण्णनाय अनुत्तानत्थदीपना समत्ता।&lt;br&gt;&#xA;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अङ्गुत्तरनिकाये&lt;br&gt;&#xA;छक्कनिपात-टीका&lt;br&gt;&#xA;१. पठमपण्णासकं&lt;/p&gt;</description>
    </item>
  </channel>
</rss>
