<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ सीलक्खन्धवग्ग-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/</link>
    <description>Recent content in &#43;०१ सीलक्खन्धवग्ग-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/index.xml" rel="self" type="application/rss+xml" />
    <item>
      <title>०० गन्थारम्भकथावण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/00_ganthArambhakathAvaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/00_ganthArambhakathAvaNNanA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;दीघनिकाये&lt;br&gt;&#xA;सीलक्खन्धवग्गटीका&lt;br&gt;&#xA;गन्थारम्भकथावण्णना&lt;br&gt;&#xA;संवण्णनारम्भे रतनत्तयवन्दना संवण्णेतब्बस्स धम्मस्स पभवनिस्सयविसुद्धिपटिवेदनत्थं, तं पन धम्मसंवण्णनासु विञ्ञूनं बहुमानुप्पादनत्थं, तं सम्मदेव तेसं उग्गहधारणादिक्कमलद्धब्बाय सम्मापटिपत्तिया सब्बहितसुखनिप्फादनत्थम्। अथ वा मङ्गलभावतो, सब्बकिरियासु पुब्बकिच्चभावतो, पण्डितेहि सम्माचरितभावतो, आयतिं परेसं दिट्ठानुगतिआपज्जनतो च संवण्णनायं रतनत्तयपणामकिरिया। अथ वा रतनत्तयपणामकरणं पूजनीयपूजापुञ्ञविसेसनिब्बत्तनत्थं, तं अत्तनो यथालद्धसम्पत्तिनिमित्तकस्स कम्मस्स बलानुप्पादनत्थं, अन्तरा च तस्स असङ्कोचनत्थं, तदुभयं अनन्तरायेन अट्ठकथाय परिसमापनत्थम्। इदमेव च पयोजनं आचरियेन इधाधिप्पेतम्। तथा हि वक्खति – ‘‘इति मे पसन्नमतिनो…पे॰… तस्सानुभावेना’’ति। वत्थुत्तयपूजा हि निरतिसयपुञ्ञक्खेत्तसम्बुद्धिया अपरिमेय्यप्पभावो पुञ्ञातिसयोति बहुविधन्तरायेपि लोकसन्निवासे अन्तरायनिबन्धनसकलसंकिलेसविद्धंसनाय पहोति, भयादिउपद्दवञ्च निवारेति। यथाह –&lt;br&gt;&#xA;‘‘पूजारहे पूजयतो, बुद्धे यदि व सावके’’तिआदि (ध॰ प॰ १.१९५; अप॰ १.१०.१), तथा –&lt;br&gt;&#xA;‘‘ये भिक्खवे बुद्धे पसन्ना, अग्गे ते पसन्ना। अग्गे खो पन पसन्नानं अग्गो विपाको होती’’तिआदि (अ॰ नि॰ ४.३४; इतिवु॰ ९०)।&lt;br&gt;&#xA;‘‘बुद्धोति कित्तयन्तस्स, काये भवति या पीति।&lt;br&gt;&#xA;वरमेव हि सा पीति, कसिणेनपि जम्बुदीपस्स॥&lt;br&gt;&#xA;धम्मोति…पे॰… सङ्घोति…पे॰… दीपस्सा’’ति॥ (दी॰ नि॰ अट्ठ॰ १.६)।&lt;br&gt;&#xA;तथा –&lt;br&gt;&#xA;‘‘यस्मिं, महानाम, समये अरियसावको तथागतं अनुस्सरति, नेवस्स तस्मिं समये रागपरियुट्ठितं चित्तं होति, न दोस…पे॰… न मोहपरियुट्ठितं चित्तं होती’’तिआदि (अ॰ नि॰ ६.१०; ११.११),&lt;br&gt;&#xA;‘‘अरञ्ञे रुक्खमूले वा…पे॰…&lt;br&gt;&#xA;भयं वा छम्भितत्तं वा,&lt;br&gt;&#xA;लोमहंसो न हेस्सती’’ति॥ (सं॰ नि॰ १.२४९) च&lt;br&gt;&#xA;तत्थ यस्स वत्थुत्तयस्स वन्दनं कत्तुकामो, तस्स गुणातिसययोगसन्दस्सनत्थं ‘‘करुणासीतलहदय’’न्तिआदिना गाथत्तयमाह। गुणातिसययोगेन हि वन्दनारहभावो, वन्दनारहे च कता वन्दना यथाधिप्पेतप्पयोजनं साधेतीति। तत्थ यस्सा देसनाय संवण्णनं कत्तुकामो, सा न विनयदेसना विय करुणाप्पधाना, नापि अभिधम्मदेसना विय पञ्ञाप्पधाना, अथ खो करुणापञ्ञाप्पधानाति तदुभयप्पधानमेव ताव सम्मासम्बुद्धस्स थोमनं कातुं तंमूलकत्ता सेसरतनानं ‘‘करुणासीतलहदय’’न्तिआदि वुत्तम्।&lt;br&gt;&#xA;तत्थ किरतीति करुणा, परदुक्खं विक्खिपति, अपनेतीति अत्थो। अथ वा किणातीति करुणा, परदुक्खे सति कारुणिकं हिंसति, विबाधतीति अत्थो, परदुक्खे सति साधूनं कम्पनं हदयखेदं करोतीति वा करुणा। अथ वा कमिति सुखं, तं रुन्धतीति करुणा। एसा हि परदुक्खापनयनकामतालक्खणा, अत्तसुखनिरपेक्खताय कारुणिकानं सुखं रुन्धति विबन्धतीति। करुणाय सीतलं करुणासीतलं, करुणासीतलं हदयं अस्साति करुणासीतलहदयो, तं करुणासीतलहदयम्। तत्थ किञ्चापि परेसं हितोपसंहारसुखादिअपरिहानिच्छनसभावताय, ब्यापादारतीनं उजुविपच्चनीकताय च सत्तसन्तानगतसन्तापविच्छेदनाकारप्पवत्तिया मेत्तामुदितानम्पि चित्तसीतलभावकारणता उपलब्भति, तथापि दुक्खापनयनाकारप्पवत्तिया परूपतापासहनरसा अविहिंसाभूता करुणा विसेसेन भगवतो चित्तस्स चित्तपस्सद्धि विय सीतीभावनिमित्तन्ति वुत्तं ‘‘करुणासीतलहदय’’न्ति। करुणामुखेन वा मेत्तामुदितानम्पि हदयसीतलभावकारणता वुत्ताति दट्ठब्बम्।&lt;br&gt;&#xA;अथ वा असाधारणञाणविसेसनिबन्धनभूता सातिसयं निरवसेसञ्च सब्बञ्ञुतञ्ञाणं विय सविसयब्यापिताय महाकरुणाभावं उपगता करुणाव भगवतो अतिसयेन हदयसीतलभावहेतूति आह ‘‘करुणासीतलहदय’’न्ति। अथ वा सतिपि मेत्तामुदितानं सातिसये हदयसीतीभावनिबन्धनत्ते सकलबुद्धगुणविसेसकारणताय तासम्पि कारणन्ति करुणाव भगवतो हदयसीतलभावकारणं वुत्ता। करुणानिदाना हि सब्बेपि बुद्धगुणा। करुणानुभावनिब्बापियमानसंसारदुक्खसन्तापस्स हि भगवतो परदुक्खापनयनकामताय अनेकानिपि असङ्खेय्यानि कप्पानं अकिलन्तरूपस्सेव निरवसेसबुद्धकरधम्मसम्भरणनियतस्स समधिगतधम्माधिपतेय्यस्स च सन्निहितेसुपि सत्तसङ्खारसमुपनीतहदयूपतापनिमित्तेसु न ईसकम्पि चित्तसीतीभावस्सञ्ञथत्तमहोसीति। एतस्मिञ्च अत्थविकप्पे तीसुपि अवत्थासु भगवतो करुणा सङ्गहिताति दट्ठब्बम्।&lt;br&gt;&#xA;पजानातीति पञ्ञा, यथासभावं पकारेहि पटिविज्झतीति अत्थो। पञ्ञाव ञेय्यावरणप्पहानतो पकारेहि धम्मसभावावजोतनट्ठेन पज्जोतोति पञ्ञापज्जोतो, सवासनप्पहानतो विसेसेन हतं समुग्घाटितं विहतं, पञ्ञापज्जोतेन विहतं पञ्ञापज्जोतविहतम्। मुय्हन्ति तेन, सयं वा मुय्हति, मोहनमत्तमेव वा तन्ति मोहो, अविज्जा, स्वेव विसयसभावपटिच्छादनतो अन्धकारसरिक्खताय तमो वियाति तमो, पञ्ञापज्जोतविहतो मोहतमो एतस्साति पञ्ञापज्जोतविहतमोहतमो, तं पञ्ञापज्जोतविहतमोहतमम्। सब्बेसम्पि हि खीणासवानं सतिपि पञ्ञापज्जोतेन अविज्जान्धकारस्स विहतभावे सद्धाधिमुत्तेहि विय दिट्ठिप्पत्तानं सावकेहि, पच्चेकसम्बुद्धेहि च सवासनप्पहानेन सम्मासम्बुद्धानं किलेसप्पहानस्स विसेसो विज्जतीति सातिसयेन अविज्जाप्पहानेन भगवन्तं थोमेन्तो आह ‘‘पञ्ञापज्जोतविहतमोहतम’’न्ति।&lt;br&gt;&#xA;अथ वा अन्तरेन परोपदेसं अत्तनो सन्ताने अच्चन्तं अविज्जान्धकारविगमस्स निब्बत्तितत्ता, तत्थ च सब्बञ्ञुताय, बलेसु च वसीभावस्स समधिगतत्ता, परसन्ततियञ्च धम्मदेसनातिसयानुभावेन सम्मदेव तस्स पवत्तितत्ता भगवाव विसेसतो मोहतमविगमेन थोमेतब्बोति आह ‘‘पञ्ञापज्जोतविहतमोहतम’’न्ति। इमस्मिञ्च अत्थविकप्पे ‘‘पञ्ञापज्जोतो’’ति पदेन भगवतो पटिवेधपञ्ञा विय देसनापञ्ञापि सामञ्ञनिद्देसेन एकसेसनयेन वा सङ्गहिताति दट्ठब्बम्।&lt;br&gt;&#xA;अथ वा भगवतो ञाणस्स ञेय्यपरियन्तिकत्ता सकलञेय्यधम्मसभावाबोधनसमत्थेन अनावरणञाणसङ्खातेन पञ्ञापज्जोतेन सब्बञेय्यधम्मसभावच्छादकस्स मोहन्धकारस्स विधमितत्ता अनञ्ञसाधारणो भगवतो मोहतमविनासोति कत्वा वुत्तं ‘‘पञ्ञापज्जोतविहतमोहतम’’न्ति। एत्थ च मोहतमविधमनन्ते अधिगतत्ता अनावरणञाणं कारणूपचारेन सकसन्ताने मोहतमविधमनं दट्ठब्बम्। अभिनीहारसम्पत्तिया सवासनप्पहानमेव हि किलेसानं ‘‘ञेय्यावरणप्पहान’’न्ति, परसन्ताने पन मोहतमविधमनस्स कारणभावतो अनावरणञाणं ‘‘मोहतमविधमन’’न्ति वुच्चतीति।&lt;br&gt;&#xA;किं पन कारणं अविज्जाविग्घातो येवेको पहानसम्पत्तिवसेन भगवतो थोमनानिमित्तं गय्हति, न पन सातिसयनिरवसेसकिलेसप्पहानन्ति? तप्पहानवचनेनेव तदेकट्ठताय सकलसंकिलेसगणसमुग्घातजोतितभावतो। न हि सो तादिसो किलेसो अत्थि, यो निरवसेसअविज्जाप्पहानेन न पहीयतीति। अथ वा विज्जा विय सकलकुसलधम्मसमुप्पत्तिया निरवसेसाकुसलधम्मनिब्बत्तिया, संसारप्पवत्तिया च अविज्जा पधानकारणन्ति तब्बिग्घातवचनेन सकलसंकिलेसगणसमुग्घातो वुत्तोयेव होतीति वुत्तं ‘‘पञ्ञापज्जोतविहतमोहतम’’न्ति।&lt;br&gt;&#xA;नरा च अमरा च नरामरा, सह नरामरेहीति सनरामरो, सनरामरो च सो लोको चाति सनरामरलोको, तस्स गरुति सनरामरलोकगरु, तं सनरामरलोकगरुम्। एतेन देवमनुस्सानं विय तदवसिट्ठसत्तानम्पि यथारहं गुणविसेसावहतो भगवतो उपकारितं दस्सेति। न चेत्थ पधानापधानभावो चोदेतब्बो। अञ्ञो हि सद्दक्कमो, अञ्ञो अत्थक्कमो। एदिसेसु हि समासपदेसु पधानम्पि अप्पधानं विय निद्दिसीयति यथा – ‘‘सराजिकाय परिसाया’’ति (अप॰ अट्ठ॰ १.८२)। कामञ्चेत्थ सत्तसङ्खारभाजनवसेन तिविधो लोको, गरुभावस्स पन अधिप्पेतत्ता गरुकरणसमत्थस्सेव युज्जनतो सत्तलोकस्सवसेन अत्थो गहेतब्बो। सो हि लोकियन्ति एत्थ पुञ्ञपापानि तब्बिपाको चाति ‘‘लोको’’ति वुच्चति। अमरग्गहणेन चेत्थ उपपत्तिदेवा अधिप्पेता।&lt;br&gt;&#xA;अथ वा समूहत्थो लोक-सद्दो समुदायवसेन लोकीयति पञ्ञापीयतीति। सह नरेहीति सनरा, सनरा च ते अमरा चेति सनरामरा, तेसं लोकोति सनरामरलोकोति पुरिमनयेनेव योजेतब्बम्। अमर-सद्देन चेत्थ विसुद्धिदेवापि सङ्गय्हन्ति। ते हि मरणाभावतो परमत्थतो अमरा। नरामरानंयेव च गहणं उक्कट्ठनिद्देसवसेन, यथा – ‘‘सत्था देवमनुस्सान’’न्ति (दी॰ नि॰ १.१५७)। तथा हि सब्बानत्थपरिहरणपुब्बङ्गमाय निरवसेसहितसुखविधानतप्पराय निरतिसयाय पयोगसम्पत्तिया सदेवमनुस्साय पजाय अच्चन्तुपकारिताय, अपरिमितनिरुपमप्पभावगुणविसेससमङ्गिताय च सब्बसत्तुत्तमो भगवा अपरिमाणासु लोकधातूसु अपरिमाणानं सत्तानं उत्तमं गारवट्ठानं, तेन वुत्तं – ‘‘सनरामरलोकगरु’’न्ति।&lt;br&gt;&#xA;सोभनं गतं गमनं एतस्साति सुगतो। भगवतो हि वेनेय्यजनुपसङ्कमनं एकन्तेन तेसं हितसुखनिप्फादनतो सोभनं, तथा लक्खणानुब्यञ्जन (दी॰ नि॰ २.३३; ३.१९८-२००; म॰ नि॰ २.३८५, ३८६) पटिमण्डितरूपकायतायदुतविलम्बित- खलितानुकड्ढननिप्पीळनुक्कुटिककुटिलाकुलतादिदोसरहितं विलासितराजहंसवसभवारणमिगराजगमनं कायगमनं ञाणगमनञ्च विपुलनिम्मलकरुणासतिवीरियादिगुणविसेससहितमभिनीहारतो याव महाबोधि अनवज्जताय सोभनमेवाति।&lt;br&gt;&#xA;अथ वा सयम्भुञाणेन सकलम्पि लोकं परिञ्ञाभिसमयवसेन परिजानन्तो ञाणेन सम्मा गतो अवगतोति सुगतो। तथा लोकसमुदयं पहानाभिसमयवसेन पजहन्तो अनुप्पत्तिधम्मतं आपादेन्तो सम्मा गतो अतीतोति सुगतो। लोकनिरोधं निब्बानं सच्छिकिरियाभिसमयवसेन सम्मा गतो अधिगतोति सुगतो। लोकनिरोधगामिनिपटिपदं भावनाभिसमयवसेन सम्मा गतो पटिपन्नोति सुगतो। सोतापत्तिमग्गेन ये किलेसा पहीना, ते किलेसे न पुनेति, न पच्चेति, न पच्चागच्छतीति सुगतोतिआदिना नयेन अयमत्थो विभावेतब्बो । अथ वा सुन्दरं ठानं सम्मासम्बोधिं निब्बानमेव वा गतो अधिगतोति सुगतो। यस्मा वा भूतं तच्छं अत्थसञ्हितं विनेय्यानं यथारहं कालयुत्तमेव च धम्मं भासति, तस्मा सम्मा गदतीति सुगतो, द-कारस्स त-कारं कत्वा। इति सोभनगमनतादीहि सुगतो, तं सुगतम्।&lt;br&gt;&#xA;पुञ्ञपापकम्मेहि उपपज्जनवसेन गन्तब्बतो गतियो, उपपत्तिभवविसेसा। ता पन निरयादिवसेन पञ्चविधा, ताहि सकलस्सापि भवगामिकम्मस्स अरियमग्गाधिगमेन अविपाकारहभावकरणेन निवत्तितत्ता भगवा पञ्चहिपि गतीहि सुट्ठु मुत्तो विसंयुत्तोति आह – ‘‘गतिविमुत्त’’न्ति। एतेन भगवतो कत्थचिपि गतिया अपरियापन्नतं दस्सेति, यतो भगवा ‘‘देवातिदेवो’’ति वुच्चति, तेनेवाह –&lt;br&gt;&#xA;‘‘येन देवूपपत्यस्स, गन्धब्बो वा विहङ्गमो।&lt;br&gt;&#xA;यक्खत्तं येन गच्छेय्यं, मनुस्सत्तञ्च अब्बजे।&lt;br&gt;&#xA;ते मय्हं आसवा खीणा, विद्धस्ता विनळीकता’’ति॥ (अ॰ नि॰ ४.३६)।&lt;br&gt;&#xA;तंतंगतिसंवत्तनकानञ्हि कम्मकिलेसानं अग्गमग्गेन बोधिमूलेयेव सुप्पहीनत्ता नत्थि भगवतो गतिपरियापन्नताति अच्चन्तमेव भगवा सब्बभवयोनिगतिविञ्ञाणट्ठितिसत्तावाससत्तनिकायेहि सुपरिमुत्तो, तं गतिविमुत्तम्। वन्देति नमामि, थोमेमीति वा अत्थो।&lt;br&gt;&#xA;अथ वा गतिविमुत्तन्ति अनुपादिसेसनिब्बानधातुप्पत्तिया भगवन्तं थोमेति। एत्थ हि द्वीहाकारेहि भगवतो थोमना वेदितब्बा – अत्तहितसम्पत्तितो, परहितपटिपत्तितो च। तेसु अत्तहितसम्पत्ति अनावरणञाणाधिगमतो, सवासनानं सब्बेसं किलेसानं अच्चन्तप्पहानतो, अनुपादिसेसनिब्बानप्पत्तितो च वेदितब्बा। परहितपटिपत्ति लाभसक्कारादिनिरपेक्खचित्तस्स सब्बदुक्खनिय्यानिकधम्मदेसनातो, विरुद्धेसुपि निच्चं हितज्झासयतो, ञाणपरिपाककालागमनतो च। सा पनेत्थ आसयतो पयोगतो च दुविधा परहितपटिपत्ति, तिविधा च अत्तहितसम्पत्ति पकासिता होति। कथं? ‘‘करुणासीतलहदय’’न्ति एतेन आसयतो परहितपटिपत्ति, सम्मा गदनत्थेन सुगत-सद्देन पयोगतो परहितपटिपत्ति, ‘‘पञ्ञापज्जोतविहतमोहतमं गतिविमुत्त’’न्ति एतेहि चतुसच्चपटिवेधत्थेन च सुगत-सद्देन तिविधापि अत्तहितसम्पत्ति, अवसिट्ठेन, ‘‘पञ्ञापज्जोतविहतमोहतम’’न्ति एतेन च सब्बापि अत्तहितसम्पत्तिपरहितपटिपत्ति पकासिता होतीति।&lt;br&gt;&#xA;अथ वा तीहाकारेहि भगवतो थोमना वेदितब्बा – हेतुतो, फलतो, उपकारतो च। तत्थ हेतु महाकरुणा, सा पठमपदेन निदस्सिता। फलं चतुब्बिधं – ञाणसम्पदा, पहानसम्पदा, आनुभावसम्पदा, रूपकायसम्पदा चाति। तासु ञाणप्पहानसम्पदा दुतियपदेन सच्चप्पटिवेधत्थेन च सुगत-सद्देन पकासिता होन्ति। आनुभावसम्पदा ततियपदेन, रूपकायसम्पदा यथावुत्तकायगमनसोभनत्थेन सुगत-सद्देन, लक्खणानुब्यञ्जनपारिपूरिया (दी॰ नि॰ २.३३; ३.१९८-२००; म॰ नि॰ २.३८५-३८६) विना तदभावतो। उपकारो अन्तरं अबाहिरं करित्वा तिविधयानमुखेन विमुत्तिधम्मदेसना, सो सम्मा गदनत्थेन सुगत-सद्देन पकासितो होतीति वेदितब्बम्।&lt;br&gt;&#xA;तत्थ ‘‘करुणासीतलहदय’’न्ति एतेन सम्मासम्बोधिया मूलं दस्सेति। महाकरुणासञ्चोदितमानसो हि भगवा संसारपङ्कतो सत्तानं समुद्धरणत्थं कताभिनीहारो अनुपुब्बेन पारमियो पूरेत्वा अनुत्तरं सम्मासम्बोधिं अधिगतोति करुणा सम्मासम्बोधिया मूलम्। ‘‘पञ्ञापज्जोतविहतमोहतम’’न्ति एतेन सम्मासम्बोधिं दस्सेति। अनावरणञाणपदट्ठानञ्हि मग्गञाणं, मग्गञाणपदट्ठानञ्च अनावरणञाणं ‘‘सम्मासम्बोधी’’ति वुच्चतीति। सम्मा गदनत्थेन सुगत-सद्देन सम्मासम्बोधिया पटिपत्तिं दस्सेति, लीनुद्धच्चपतिट्ठानायूहनकामसुखल्लिकत्तकिलमथानुयोग- सस्सतुच्छेदाभिनिवेसादिअन्तद्वयरहिताय करुणापञ्ञापरिग्गहिताय मज्झिमाय पटिपत्तिया पकासनतो सुगत-सद्दस्स। इतरेहि सम्मासम्बोधिया पधानाप्पधानभेदं पयोजनं दस्सेति। संसारमहोघतो सत्तसन्तारणञ्चेत्थ पधानं पयोजनं, तदञ्ञमप्पधानम्। तेसु पधानेन परहितप्पटिपत्तिं दस्सेति, इतरेन अत्तहितसम्पत्तिं, तदुभयेन अत्तहिताय पटिपन्नादीसु (पु॰ प॰ २४, १७३) चतूसु पुग्गलेसु भगवतो चतुत्थपुग्गलभावं दस्सेति। तेन च अनुत्तरदक्खिणेय्यभावं उत्तमवन्दनीयभावं, अत्तनो च वन्दनकिरियाय खेत्तङ्गतभावं दस्सेति।&lt;br&gt;&#xA;एत्थ च करुणाग्गहणेन लोकियेसु महग्गतभावप्पत्तासाधारणगुणदीपनतो भगवतो सब्बलोकियगुणसम्पत्ति दस्सिता होति, पञ्ञाग्गहणेन सब्बञ्ञुतञ्ञाणपदट्ठानमग्गञाणदीपनतो सब्बलोकुत्तरगुणसम्पत्ति। तदुभयग्गहणसिद्धो हि अत्थो ‘‘सनरामरलोकगरु’’न्तिआदिना विपञ्चीयतीति। करुणाग्गहणेन च उपगमनं निरुपक्किलेसं दस्सेति, पञ्ञाग्गहणेन अपगमनम्। तथा करुणाग्गहणेन लोकसमञ्ञानुरूपं भगवतो पवत्तिं दस्सेति, लोकवोहारविसयत्ता करुणाय, पञ्ञाग्गहणेन समञ्ञायानविधावनम्। सभावानवबोधेन हि धम्मानं समञ्ञं अतिधावित्वा सत्तादिपरामसनं होतीति। तथा करुणाग्गहणेन महाकरुणासमापत्तिविहारं दस्सेति, पञ्ञाग्गहणेन तीसु कालेसु अप्पटिहतञाणं, चतुसच्चञाणं, चतुप्पटिसम्भिदाञाणं, चतुवेस्सारज्जञाणम्। करुणाग्गहणेन महाकरुणासमापत्तिञाणस्स गहितत्ता सेसासाधारणञाणानि, छ अभिञ्ञा, अट्ठसु परिसासु (म॰ नि॰ १.१५१) अकम्पनञाणानि, दस बलानि, चुद्दस बुद्धञाणानि, सोळस ञाणचरिया, अट्ठारस बुद्धधम्मा, (दी॰ नि॰ अट्ठ॰ ३.३०५; विभ॰ मूल॰ टी॰ गन्थारम्भवण्णनाय) चतुचत्तारीस ञाणवत्थूनि, (सं॰ नि॰ २.३४) सत्तसत्तति ञाणवत्थूनीति (सं॰ नि॰ २.३४) एवमादीनं अनेकेसं पञ्ञाप्पभेदानं वसेन ञाणचारं दस्सेति।&lt;br&gt;&#xA;तथा करुणाग्गहणेन चरणसम्पत्तिं, पञ्ञाग्गहणेन विज्जासम्पत्तिम्। करुणाग्गहणेन सत्ताधिपतिता, पञ्ञाग्गहणेन धम्माधिपतिता। करुणाग्गहणेन लोकनाथभावो, पञ्ञाग्गहणेन अत्तनाथभावो। तथा करुणाग्गहणेन पुब्बकारिभावो, पञ्ञाग्गहणेन कतञ्ञुता । तथा करुणाग्गहणेन अपरन्तपता, पञ्ञाग्गहणेन अनत्तन्तपता। करुणाग्गहणेन वा बुद्धकरधम्मसिद्धि, पञ्ञाग्गहणेन बुद्धभावसिद्धि। तथा करुणाग्गहणेन परेसं तारणं, पञ्ञाग्गहणेन सयं तारणम्। तथा करुणाग्गहणेन सब्बसत्तेसु अनुग्गहचित्तता, पञ्ञाग्गहणेन सब्बधम्मेसु विरत्तचित्तता दस्सिता होति। सब्बेसञ्च बुद्धगुणानं करुणा आदि, तन्निदानभावतो। पञ्ञा परियोसानं, ततो उत्तरिकरणीयाभावतो। इति आदिपरियोसानदस्सनेन सब्बे बुद्धगुणा दस्सिता होन्ति। तथा करुणाग्गहणेन सीलक्खन्धपुब्बङ्गमो समाधिक्खन्धो दस्सितो होति। करुणानिदानञ्हि सीलं, ततो पाणातिपातादिविरतिप्पवत्तितो, सा च झानत्तयसम्पयोगिनीति। पञ्ञावचनेन पञ्ञाक्खन्धो। सीलञ्च सब्बबुद्धगुणानमादि, समाधि मज्झे, पञ्ञा परियोसानन्ति। एवम्पि आदिमज्झपरियोसानकल्याणा सब्बे बुद्धगुणा दस्सिता होन्ति, नयतो दस्सितत्ता। एसो एव हि निरवसेसतो बुद्धगुणानं दस्सनुपायो, यदिदं नयग्गाहणम्। अञ्ञथा को नाम समत्थो भगवतो गुणे अनुपदं निरवसेसतो दस्सेतुम्। तेनेवाह –&lt;br&gt;&#xA;‘‘बुद्धोपि बुद्धस्स भणेय्य वण्णं,&lt;br&gt;&#xA;कप्पम्पि चे अञ्ञमभासमानो।&lt;br&gt;&#xA;खीयेथ कप्पो चिरदीघमन्तरे,&lt;br&gt;&#xA;वण्णो न खीयेथ तथागतस्सा’’ति॥ (दी॰ नि॰ अट्ठ॰ १.३०४; दी॰ नि॰ अट्ठ॰ ३.१४१; म॰ नि॰ अट्ठ॰ ३.४२५, उदा॰ अट्ठ॰ ५३; बु॰ वं॰ अट्ठ॰ ४.४; चरिया॰ अट्ठ॰ निदानकथायं, पकिण्णककथायं; अप॰ अट्ठ॰ २.६.२०)।&lt;br&gt;&#xA;तेनेव च आयस्मता सारिपुत्तत्थेरेनापि बुद्धगुणपरिच्छेदनं पति अनुयुत्तेन ‘‘नो हेतं भन्ते’’ति (दी॰ नि॰ २.१४५) पटिक्खिपित्वा, ‘‘अपि च मे भन्ते धम्मन्वयो विदितो’’ति (दी॰ नि॰ २.१४६) वुत्तम्।&lt;br&gt;&#xA;एवं सङ्खेपेन सकलसब्बञ्ञुगुणेहि भगवन्तं अभित्थवित्वा इदानि सद्धम्मं थोमेतुं ‘‘बुद्धोपी’’तिआदिमाह। तत्थ बुद्धोति कत्तुनिद्देसो। बुद्धभावन्ति कम्मनिद्देसो। भावेत्वा, सच्छिकत्वाति च पुब्बकालकिरियानिद्देसो। यन्ति अनियमतो कम्मनिद्देसो। उपगतोति अपरकालकिरियानिद्देसो। वन्देति किरियानिद्देसो, तन्ति नियमनम्। धम्मन्ति वन्दनकिरियाय कम्मनिद्देसो। गतमलं, अनुत्तरन्ति च तब्बिसेसनम्।&lt;br&gt;&#xA;तत्थ बुद्ध-सद्दस्स ताव ‘‘बुज्झिता सच्चानीति बुद्धो, बोधेता पजायाति बुद्धो’’तिआदिना (महानि॰ १९२; चूळनि॰ ९५-९७; पटि॰ म॰ १.१६२) निद्देसनयेन अत्थो वेदितब्बो। अथ वा सवासनाय अञ्ञाणनिद्दाय अच्चन्तविगमतो, बुद्धिया वा विकसितभावतो बुद्धवाति बुद्धो, जागरणविकसनत्थवसेन। अथ वा कस्सचिपि ञेय्यधम्मस्स अनवबुद्धस्स अभावेन ञेय्यविसेसस्स कम्मभावेन अग्गहणतो कम्मवचनिच्छाय अभावेन अवगमनत्थवसेनेव कत्तुनिद्देसो लब्भतीति बुद्धवाति बुद्धो, यथा ‘‘दिक्खितो न ददाती’’ति, अत्थतो पन पारमितापरिभावितो सयम्भूञाणेन सह वासनाय विहतविद्धस्तनिरवसेसकिलेसो महाकरुणासब्बञ्ञुतञ्ञाणादिअपरिमेय्य गुणगणाधारो खन्धसन्तानो बुद्धो। यथाह –&lt;br&gt;&#xA;‘‘बुद्धोति यो सो भगवा सयम्भू अनाचरियको पुब्बे अननुस्सुतेसु धम्मेसु सामं सच्चानि अभिसम्बुज्झि, तत्थ च सब्बञ्ञुतं पत्तो, बलेसु च वसीभाव’’न्ति (महानि॰ १९२; चूळनि॰ ९५-९७; पटि॰ म॰ १.१६२)।&lt;br&gt;&#xA;अपि-सद्दो सम्भावने, तेन ‘‘एवं गुणविसेसयुत्तो सोपि नाम भगवा’’ति वक्खमानगुणे धम्मे सम्भावनं दीपेति। बुद्धभावन्ति सम्मासम्बोधिम्। भावेत्वाति उप्पादेत्वा, वड्ढेत्वा च। सच्छिकत्वाति पच्चक्खं कत्वा। उपगतोति पत्तो, अधिगतोति अत्थो, एतस्स ‘‘बुद्धभाव’’न्ति एतेन सम्बन्धो। गतमलन्ति विगतमलं, निद्दोसन्ति अत्थो। वन्देति पणमामि, थोमेमि वा। अनुत्तरन्ति उत्तररहितं, लोकुत्तरन्ति अत्थो। धम्मन्ति यथानुसिट्ठं पटिपज्जमाने अपायतो च, संसारतो च अपतमाने कत्वा धारयतीति धम्मो।&lt;br&gt;&#xA;अयञ्हेत्थ सङ्खेपत्थो – एवं विविधगुणसमन्नागतो बुद्धोपि भगवा यं अरियसङ्खातं धम्मं भावेत्वा, फलनिब्बानसङ्खातं पन सच्छिकत्वा अनुत्तरं सम्मासम्बोधिं अधिगतो, तमेतं बुद्धानम्पि बुद्धभावहेतुभूतं सब्बदोसमलरहितं अत्तनो उत्तरितराभावेन अनुत्तरं पटिवेधसद्धम्मं नमामीति। परियत्तिसद्धम्मस्सापि तप्पकासनत्ता इध सङ्गहो दट्ठब्बो। अथ वा ‘‘अभिधम्मनयसमुद्दं भावेत्वा अधिगच्छि, तीणि पिटकानि सम्मसी’’ति च अट्ठकथायं वुत्तत्ता परियत्तिधम्मस्सापि सच्छिकिरियासम्मसनपरियायो लब्भतीति सोपि इध वुत्तो येवाति दट्ठब्बो। तथा ‘‘यं धम्मं भावेत्वा, सच्छिकत्वा’’ति च वुत्तत्ता बुद्धकरधम्मभूताहि पारमिताहि सह पुब्बभागे अधिसीलसिक्खादयोपि इध धम्म-सद्देन सङ्गहिताति वेदितब्बा। तापि हि विगतपटिपक्खताय विगतमला, अनञ्ञसाधारणताय अनुत्तरा चाति। तथा हि सत्तानं सकलवट्टदुक्खनिस्सरणाय कतमहाभिनीहारो महाकरुणाधिवासपेसलज्झासयो पञ्ञाविसेसपरियोदातनिम्मलानं दानदमसञ्ञमादीनं उत्तमधम्मानं सतसहस्साधिकानि कप्पानं चत्तारि असङ्खेय्यानि सक्कच्चं निरन्तरं निरवसेसं भावनापच्चक्खकरणेहि कम्मादीसु अधिगतवसीभावो, अच्छरियाचिन्तेय्यमहानुभावो, अधिसीलअधिचित्तानं परमुक्कंसपारमिप्पत्तो भगवा पच्चयाकारे चतुवीसतिकोटिसतसहस्समुखेन महावजिरञाणं पेसेत्वा अनुत्तरं सम्मासम्बोधिं अभिसम्बुद्धोति।&lt;br&gt;&#xA;एत्थ च ‘‘भावेत्वा’’ति एतेन विज्जासम्पदाय धम्मं थोमेति, ‘सच्छिकत्वा’ति एतेन विमुत्तिसम्पदाय। तथा पठमेन झानसम्पदाय, दुतियेन विमोक्खसम्पदाय। पठमेन वा समाधिसम्पदाय, दुतियेन समापत्तिसम्पदाय। अथ वा पठमेन खयञाणभावेन, दुतियेन अनुप्पादञाणभावेन। पुरिमेन वा विज्जूपमताय, दुतियेन वजिरूपमताय। पुरिमेन वा विरागसम्पत्तिया, दुतियेन निरोधसम्पत्तिया। तथा पठमेन निय्यानभावेन, दुतियेन निस्सरणभावेन। पठमेन वा हेतुभावेन, दुतियेन असङ्खतभावेन। पठमेन वा दस्सनभावेन, दुतियेन विवेकभावेन। पठमेन वा अधिपतिभावेन, दुतियेन अमतभावेन धम्मं थोमेति। अथ वा ‘‘यं धम्मं भावेत्वा बुद्धभावं उपगतो’’ति एतेन स्वाक्खातताय धम्मं थोमेति, ‘‘सच्छिकत्वा’’ति एतेन सन्दिट्ठिकताय। तथा पुरिमेन अकालिकताय, पच्छिमेन एहिपस्सिकताय। पुरिमेन वा ओपनेय्यिकताय, पच्छिमेन पच्चत्तं वेदितब्बताय धम्मं थोमेति।&lt;br&gt;&#xA;‘‘गतमल’’न्ति इमिना संकिलेसाभावदीपनेन धम्मस्स परिसुद्धतं दस्सेति, ‘‘अनुत्तर’’न्ति एतेन अञ्ञस्स विसिट्ठस्स अभावदीपनेन विपुलपरिपुण्णतम्। पठमेन वा पहानसम्पदं धम्मस्स दस्सेति, दुतियेन पभावसम्पदम्। भावेतब्बताय वा धम्मस्स गतमलभावो योजेतब्बो । भावनागुणेन हि सो दोसानं समुग्घातको होतीति। सच्छिकातब्बभावेन अनुत्तरभावो योजेतब्बो। सच्छिकिरियानिब्बत्तितो हि तदुत्तरिकरणीयाभावतो अनञ्ञसाधारणताय अनुत्तरोति। तथा ‘‘भावेत्वा’’ति एतेन सह पुब्बभागसीलादीहि सेक्खा सीलसमाधिपञ्ञाक्खन्धा दस्सिता होन्ति, ‘‘सच्छिकत्वा’’ति एतेन सह असङ्खताय धातुया असेक्खा सीलसमाधिपञ्ञाक्खन्धा दस्सिता होन्तीति।&lt;br&gt;&#xA;एवं सङ्खेपेनेव सब्बधम्मगुणेहि सद्धम्मं अभित्थवित्वा, इदानि अरियसङ्घं थोमेतुं ‘‘सुगतस्सा’’तिआदिमाह। तत्थ सुगतस्साति सम्बन्धनिद्देसो, तस्स ‘‘पुत्तान’’न्ति एतेन सम्बन्धो। ओरसानन्ति पुत्तविसेसनम्। मारसेनमथनानन्ति ओरसपुत्तभावे कारणनिद्देसो, तेन किलेसप्पहानमेव भगवतो ओरसपुत्तभावकारणं अनुजानातीति दस्सेति। अट्ठन्नन्ति गणनपरिच्छेदनिद्देसो, तेन च सतिपि तेसं सत्तविसेसभावेन अनेकसतसहस्ससङ्ख्यभावे इमं गणनपरिच्छेदं नातिवत्तन्तीति दस्सेति, मग्गट्ठफलट्ठभावानतिवत्तनतो। समूहन्ति समुदायनिद्देसो। अरियसङ्घन्ति गुणविसिट्ठसङ्घातभावनिद्देसो, तेन असतिपि अरियपुग्गलानं कायसामग्गियं अरियसङ्घभावं दस्सेति, दिट्ठिसीलसामञ्ञेन संहतभावतो। तत्थ उरसि भवा जाता, संवद्धा च ओरसा। यथा हि सत्तानं ओरसपुत्ता अत्तजातताय पितुसन्तकस्स दायज्जस्स विसेसेन भागिनो होन्ति, एवमेतेपि अरियपुग्गला सम्मासम्बुद्धस्स सवनन्ते अरियाय जातिया जातताय भगवतो सन्तकस्स विमुत्तिसुखस्स, अरियधम्मरतनस्स च एकन्तभागिनोति ओरसा विय ओरसा। अथ वा भगवतो धम्मदेसनानुभावेन अरियभूमिं ओक्कममाना, ओक्कन्ता च अरियसावका भगवतो उरोवायामजनिताभिजातताय निप्परियायेन ‘‘ओरसपुत्ता’’ति वत्तब्बतं अरहन्ति। सावकेहि पवत्तियमानापि हि धम्मदेसना भगवतो ‘‘धम्मदेसना’’ इच्चेव वुच्चति, तंमूलकत्ता, लक्खणादिविसेसाभावतो च।&lt;br&gt;&#xA;यदिपि अरियसावकानं अरियमग्गाधिगमसमये भगवतो विय तदन्तरायकरणत्थं देवपुत्तमारो , मारवाहिनी वा न एकन्तेन अपसादेति, तेहि पन अपसादेतब्बताय कारणे विमथिते तेपि विमथिता एव नाम होन्तीति आह – ‘‘मारसेनमथनान’’न्ति। इमस्मिं पनत्थे ‘मारमारसेनमथनान’न्ति वत्तब्बे ‘‘मारसेनमथनान’’न्ति एकदेससरूपेकसेसो कतोति दट्ठब्बम्। अथ वा खन्धाभिसङ्खारमारानं विय देवपुत्तमारस्सापि गुणमारणे सहायभावूपगमनतो किलेसबलकायो ‘‘सेना’’ति वुच्चति। यथाह – ‘‘कामा ते पठमा सेना’’तिआदि (सु॰ नि॰ ४३८; महानि॰ २८, ६८; चूळनि॰ ४७)। सा च तेहि दियड्ढसहस्सभेदा, अनन्तभेदा वा किलेसवाहिनी सतिधम्मविचयवीरियसमथादिगुणपहरणेहि ओधिसो विमथिता, विहता, विद्धस्ता चाति मारसेनमथना, अरियसावका। एतेन तेसं भगवतो अनुजातपुत्ततं दस्सेति।&lt;br&gt;&#xA;आरकत्ता किलेसेहि, अनये न इरियनतो, अये च इरियनतो अरिया, निरुत्तिनयेन। अथ वा सदेवकेन लोकेन ‘‘सरण’’न्ति अरणीयतो उपगन्तब्बतो, उपगतानञ्च तदत्थसिद्धितो अरिया, अरियानं सङ्घोति अरियसङ्घो, अरियो च सो, सङ्घो चाति वा अरियसङ्घो, तं अरियसङ्घम्। भगवतो अपरभागे बुद्धधम्मरतनानम्पि समधिगमो सङ्घरतनाधीनोति अस्स अरियसङ्घस्स बहूपकारतं दस्सेतुं इधेव ‘‘सिरसा वन्दे’’ति वुत्तन्ति दट्ठब्बम्।&lt;br&gt;&#xA;एत्थ च ‘‘सुगतस्स ओरसानं पुत्तान’’न्ति एतेन अरियसङ्घस्स पभवसम्पदं दस्सेति, ‘‘मारसेनमथनान’’न्ति एतेन पहानसम्पदं, सकलसंकिलेसप्पहानदीपनतो। ‘‘अट्ठन्नम्पि समूह’’न्ति एतेन ञाणसम्पदं, मग्गट्ठफलट्ठभावदीपनतो। ‘‘अरियसङ्घ’’न्ति एतेन पभवसम्पदं दस्सेति, सब्बसङ्घानं अग्गभावदीपनतो। अथ वा ‘‘सुगतस्स ओरसानं पुत्तान’’न्ति अरियसङ्घस्स विसुद्धनिस्सयभावदीपनं, ‘‘मारसेनमथनान’’न्ति सम्माउजुञायसामीचिप्पटिपन्नभावदीपनं, ‘‘अट्ठन्नम्पि समूह’’न्ति आहुनेय्यादिभावदीपनं, ‘‘अरियसङ्घ’’न्ति अनुत्तरपुञ्ञक्खेत्तभावदीपनम्। तथा ‘‘सुगतस्स ओरसानं पुत्तान’’न्ति एतेन अरियसङ्घस्स लोकुत्तरसरणगमनसब्भावं दीपेति। लोकुत्तरसरणगमनेन हि ते भगवतो ओरसपुत्ता जाता। ‘‘मारसेनमथनान’’न्ति एतेन अभिनीहारसम्पदासिद्धं पुब्बभागे सम्मापटिपत्तिं दस्सेति। कताभिनीहारा हि सम्मा पटिपन्ना मारं, मारपरिसं वा अभिविजिनन्ति। ‘‘अट्ठन्नम्पि समूह’’न्ति एतेन विद्धस्तविपक्खे सेक्खासेक्खधम्मे दस्सेति, पुग्गलाधिट्ठानेन मग्गफलधम्मानं पकासितत्ता। ‘‘अरियसङ्घ’’न्ति अग्गदक्खिणेय्यभावं दस्सेति। सरणगमनञ्च सावकानं सब्बगुणानमादि, सपुब्बभागप्पटिपदा सेक्खा सीलक्खन्धादयो मज्झे, असेक्खा सीलक्खन्धादयो परियोसानन्ति आदिमज्झपरियोसानकल्याणा सङ्खेपतो सब्बे अरियसङ्घगुणा पकासिता होन्ति।&lt;br&gt;&#xA;एवं गाथात्तयेन सङ्खेपतो सकलगुणसङ्कित्तनमुखेन रतनत्तयस्स पणामं कत्वा, इदानि तं निपच्चकारं यथाधिप्पेते पयोजने परिणामेन्तो ‘‘इति मे’’तिआदिमाह। तत्थ रतिजननट्ठेन रतनं, बुद्धधम्मसङ्घा। तेसञ्हि ‘‘इतिपि सो भगवा’’तिआदिना यथाभूतगुणे आवज्जन्तस्स अमताधिगमहेतुभूतं अनप्पकं पीतिपामोज्जं उप्पज्जति। यथाह –&lt;br&gt;&#xA;‘‘यस्मिं, महानाम, समये अरियसावको तथागतं अनुस्सरति, नेवस्स तस्मिं समये रागपरियुट्ठितं चित्तं होति, न दोसपरियुट्ठितं चित्तं होति, न मोहपरियुट्ठितं चित्तं होति, उजुगतमेवस्स तस्मिं समये चित्तं होति तथागतं आरब्भ। उजुगतचित्तो खो पन, महानाम, अरियसावको लभति अत्थवेदं, लभति धम्मवेदं, लभति धम्मूपसंहितं पामोज्जं, पमुदितस्स पीति जायती’’तिआदि (अ॰ नि॰ ६.१०; अ॰ नि॰ ११.११)।&lt;br&gt;&#xA;चित्तीकतादिभावो वा रतनट्ठो। वुत्तञ्हेतं –&lt;br&gt;&#xA;‘‘चित्तीकतं महग्घञ्च, अतुलं दुल्लभदस्सनम्।&lt;br&gt;&#xA;अनोमसत्तपरिभोगं, रतनं तेन वुच्चती’’ति॥ (खु॰ पा॰ अट्ठ॰ ६.३; दी॰ नि॰ अट्ठ॰ २.३३; सु॰ नि॰ अट्ठ॰ १.२२६; महानि॰ अट्ठ॰ ५०)।&lt;br&gt;&#xA;चित्तीकतभावादयो च अनञ्ञसाधारणा बुद्धादीसु एव लब्भन्तीति। वन्दनाव वन्दनामयं, यथा ‘‘दानमयं, सीलमय’’न्ति (दी॰ नि॰ ३.३०५; इतिवु॰ ६०; नेत्ति॰ ३४)। वन्दना चेत्थ कायवाचाचित्तेहि तिण्णं रतनानं गुणनिन्नता, थोमना वा। पुज्जभवफलनिब्बत्तनतो पुञ्ञं, अत्तनो सन्तानं पुणातीति वा। सुविहतन्तरायोति सुट्ठु विहतन्तरायो, एतेन अत्तनो पसादसम्पत्तिया, रत्तनत्तयस्स च खेत्तभावसम्पत्तिया तं पुञ्ञं अत्थप्पकासनस्स उपघातकउपद्दवानं विहनने समत्थन्ति दस्सेति। हुत्वाति पुब्बकालकिरिया, तस्स ‘‘अत्थं पकासयिस्सामी’’ति एतेन सम्बन्धो। तस्साति यं रतनत्तयवन्दनामयं पुञ्ञं, तस्स। आनुभावेनाति बलेन।&lt;br&gt;&#xA;एवं रतनत्तयस्स निपच्चकारकरणे पयोजनं दस्सेत्वा, इदानि यस्सा धम्मदेसनाय अत्थं संवण्णेतुकामो, तस्सा ताव गुणाभित्थवनवसेन उपञ्ञापनत्थं ‘‘दीघस्सा’’तिआदि वुत्तम्। तत्थ दीघसुत्तङ्कितस्साति दीघप्पमाणसुत्तलक्खितस्स, एतेन ‘‘दीघो’’ति अयं इमस्स आगमस्स अत्थानुगता समञ्ञाति दस्सेति। ननु च सुत्तानियेव आगमो, कस्स पन सुत्तेहि अङ्कनन्ति? सच्चमेतं परमत्थतो, सुत्तानि पन उपादायपञ्ञत्तो आगमो। यथा हि अत्थब्यञ्जनसमुदाये ‘‘सुत्त’’न्ति वोहारो, एवं सुत्तसमुदाये ‘‘आगमो’’ति वोहारो। पटिच्चसमुप्पादादिनिपुणत्थसब्भावतो निपुणस्स। आगमिस्सन्ति एत्थ, एतेन, एतस्मा वा अत्तत्थपरत्थादयोति आगमो, आगमो च सो वरो चाति आगमवरो, आगमसम्मतेहि वा वरोति आगमवरो, तस्स। बुद्धानं अनुबुद्धा बुद्धानुबुद्धा, बुद्धानं सच्चपटिवेधं अनुगम्म पटिविद्धसच्चा अग्गसावकादयो अरिया। तेहि अत्थसंवण्णनावसेन, गुणसंवण्णनावसेन च संवण्णितस्स। अथ वा बुद्धा च अनुबुद्धा च बुद्धानुबुद्धाति योजेतब्बम्। सम्मासम्बुद्धेनेव हि तिण्णम्पि पिटकानं अत्थवण्णनाक्कमो भासितो, या ‘‘पकिण्णकदेसना’’ति वुच्चति, ततो सङ्गायनादिवसेन सावकेहीति आचरिया वदन्ति।&lt;br&gt;&#xA;सद्धावहगुणस्साति बुद्धादीसु पसादावहसम्पत्तिकस्स। अयञ्हि आगमो ब्रह्मजालादीसु (दी॰ नि॰ १.५-७, २६-२८) सीलदिट्ठादीनं अनवसेसनिद्देसादिवसेन, महापदानादीसु (दी॰ नि॰ २.३-५) पुरिमबुद्धानम्पि गुणनिद्देसादिवसेन, पाथिकसुत्तादीसु (दी॰ नि॰ ३.३,४) तित्थिये निमद्दित्वा अप्पटिवत्तियसीहनाद नदनादिवसेन, अनुत्तरियसुत्तादीसु (अ॰ नि॰ ६.८) च विसेसतो बुद्धगुणविभावनेन रतनत्तये सातिसयप्पसादं आवहति। संवण्णनासु चायं आचरियस्स पकति, या तंतंसंवण्णनासु आदितो तस्स तस्स संवण्णेतब्बस्स धम्मस्स विसेसगुणकित्तनेन थोमना। तथा हि पपञ्चसूदनीसारत्थप्पकासिनीमनोरथपूरणीसु अट्ठसालिनीआदीसु च यथाक्कमं ‘‘परवादमथनस्स ञाणप्पभेदजननस्स धम्मकथिकपुङ्गवानं विचित्तप्पटिभानजननस्स तस्स गम्भीरञाणेहि ओगाळ्हस्स अभिण्हसो नानानयविचित्तस्स अभिधम्मस्सा’’तिआदिना थोमना कता।&lt;br&gt;&#xA;अत्थो कथीयति एतायाति अत्थकथा, सा एव अट्ठकथा, त्थ-कारस्स ट्ठ-कारं कत्वा, यथा ‘‘दुक्खस्स पीळनट्ठो’’ति (पटि॰ म॰ २.८)। आदितो तिआदिम्हि पठमसङ्गीतियम्। छळभिञ्ञताय परमेन चित्तवसीभावेन समन्नागतत्ता, झानादीसु पञ्चविधवसितासब्भावतो च वसिनो, थेरा महाकस्सपादयो। तेसं सतेहि पञ्चहि। याति या अट्ठकथा। सङ्गीताति अत्थं पकासेतुं युत्तट्ठाने ‘‘अयं एतस्स अत्थो, अयं एतस्स अत्थो’’ति सङ्गहेत्वा वुत्ता। अनुसङ्गीता च यसत्थेरादीहि पच्छापि दुतियततियसङ्गीतीसु, इमिना अत्तनो संवण्णनाय आगमनसुद्धिं दस्सेति।&lt;br&gt;&#xA;सीहस्स लानतो गहणतो सीहळो, सीहकुमारो। तंवंसजातताय तम्बपण्णिदीपे खत्तियानं, तेसं निवासताय तम्बपण्णिदीपस्स च सीहळभावो वेदितब्बो। आभताति जम्बुदीपतो आनीता। अथाति पच्छा। अपरभागे हि असङ्करत्थं सीहळभासाय अट्ठकथा ठपिताति। तेनस्स मूलट्ठकथा सब्बसाधारणा न होतीति इदं अत्थप्पकासनं एकन्तेन करणीयन्ति दस्सेति। तेनेवाह – ‘‘दीपवासीनमत्थाया’’ति। तत्थ दीपवासीनन्ति जम्बुदीपवासीनम्। दीपवासीनन्ति वा सीहळदीपवासीनं अत्थाय सीहळभासाय ठपिताति योजना।&lt;br&gt;&#xA;अपनेत्वानाति कञ्चुकसदिसं सीहळभासं अपनेत्वा। ततोति अट्ठकथातो। अहन्ति अत्तानं निद्दिसति। मनोरमं भासन्ति मागधभासम्। सा हि सभावनिरुत्तिभूता पण्डितानं मनं रमयतीति। तेनेवाह – ‘‘तन्तिनयानुच्छविक’’न्ति, पाळिगतिया अनुलोमिकं पाळिभासायानुविधायिनिन्ति अत्थो। विगतदोसन्ति असभावनिरुत्तिभासन्तररहितम्।&lt;br&gt;&#xA;समयं अविलोमेन्तोति सिद्धन्तं अविरोधेन्तो, एतेन अत्थदोसाभावमाह। अविरुद्धत्ता एव हि थेरवादापि इध पकासियिस्सन्ति। थेरवंसपदीपानन्ति थिरेहि सीलक्खन्धादीहि समन्नागतत्ता थेरा, महाकस्सपादयो। तेहि आगता आचरियपरम्परा थेरवंसो, तप्परियापन्ना हुत्वा आगमाधिगमसम्पन्नत्ता पञ्ञापज्जोतेन तस्स समुज्जलनतो थेरवंसपदीपा, महाविहारवासिनो थेरा, तेसम्। विविधेहि आकारेहि निच्छीयतीति विनिच्छयो, गण्ठिट्ठानेसु खीलमद्दनाकारेन पवत्ता विमतिच्छेदकथा। सुट्ठु निपुणो सण्हो विनिच्छयो एतेसन्ति सुनिपुणविनिच्छया। अथ वा विनिच्छिनोतीति विनिच्छयो, यथावुत्तविसयं ञाणम्। सुट्ठु निपुणो छेको विनिच्छयो एतेसन्ति सुनिपुणविनिच्छया, एतेन महाकस्सपादिथेरपरम्पराभतो, ततोयेव च अविपरीतो सण्हसुखुमो महाविहारवासीनं विनिच्छयोति तस्स पमाणभूततं दस्सेति।&lt;br&gt;&#xA;सुजनस्स चाति च-सद्दो सम्पिण्डनत्थो, तेन न केवलं जम्बुदीपवासीनमेव अत्थाय, अथ खो साधुजनतोसनत्थञ्चाति दस्सेति, तेन च तम्बपण्णिदीपवासीनम्पि अत्थायाति अयमत्थो सिद्धो होति, उग्गहणादिसुकरताय तेसम्पि बहुपकारत्ता। चिरट्ठितत्थन्ति चिरट्ठितिअत्थं , चिरकालट्ठितियाति अत्थो। इदञ्हि अत्थप्पकासनं अविपरीतब्यञ्जनसुनिक्खेपस्स अत्थसुनयस्स च उपायभावतो सद्धम्मस्स चिरट्ठितिया संवत्तति। वुत्तञ्हेतं भगवता –&lt;br&gt;&#xA;‘‘द्वेमे, भिक्खवे, धम्मा सद्धम्मस्स ठितिया असम्मोसाय अनन्तरधानाय संवत्तन्ति। कतमे द्वे? सुनिक्खत्तञ्च पदब्यञ्जनं, अत्थो च सुनीतो’’ति (अ॰ नि॰ २.२१)।&lt;br&gt;&#xA;यं अत्थवण्णनं कत्तुकामो, तस्सा महत्तं परिहरितुं ‘‘सीलकथा’’तिआदि वुत्तम्। तेनेवाह – ‘‘न तं इध विचारयिस्सामी’’ति। अथ वा यं अट्ठकथं कत्तुकामो, तदेकदेसभावेन विसुद्धिमग्गो च गहेतब्बोति कथिकानं उपदेसं करोन्तो तत्थ विचारितधम्मे उद्देसवसेन दस्सेति ‘‘सीलकथा’’ तिआदिना। तत्थ सीलकथाति चारित्तवारित्तादिवसेन सीलवित्थारकथा। धुतधम्माति पिण्डपातिकङ्गादयो (विसुद्धि॰ १.२२; थेरगा॰ अट्ठ॰ २.८४५, ८४९) तेरस किलेसधुननकधम्मा। कम्मट्ठानानि सब्बानीति पाळियं आगतानि अट्ठतिंस, अट्ठकथायं द्वेति निरवसेसानि योगकम्मस्स भावनाय पवत्तिट्ठानानि। चरियाविधानसहितोति रागचरितादीनं सभावादिविधानेन सहितो। झानानि चत्तारि रूपावचरज्झानानि, समापत्तियो चतस्सो अरूपसमापत्तियो। अट्ठपि वा पटिलद्धमत्तानि झानानि, समापज्जनवसीभावप्पत्तिया समापत्तियो। झानानि वा रूपारूपावचरज्झानानि , समापत्तियो फलसमापत्तिनिरोधसमापत्तियो।&lt;br&gt;&#xA;लोकियलोकुत्तरभेदा छ अभिञ्ञायो सब्बा अभिञ्ञायो। ञाणविभङ्गादीसु आगतनयेन एकविधादिना पञ्ञाय सङ्कलेत्वा सम्पिण्डेत्वा निच्छयो पञ्ञासङ्कलननिच्छयो।&lt;br&gt;&#xA;पच्चयधम्मानं हेतादीनं पच्चयुप्पन्नधम्मानं हेतुपच्चयादिभावो पच्चयाकारो, तस्स देसना पच्चयाकारदेसना, पटिच्चसमुप्पादकथाति अत्थो। सा पन घनविनिब्भोगस्स सुदुक्करताय सण्हसुखुमा, निकायन्तरलद्धिसङ्कररहिता, एकत्तनयादिसहिता च तत्थ विचारिताति आह – ‘‘सुपरिसुद्धनिपुणनया’’ति। पटिसम्भिदादीसु आगतनयं अविस्सज्जेत्वाव विचारितत्ता अविमुत्ततन्ति मग्गा।&lt;br&gt;&#xA;इति पन सब्बन्ति इति-सद्दो परिसमापने, पन-सद्दो वचनालङ्कारे, एतं सब्बन्ति अत्थो। इधाति इमिस्सा अट्ठकथायम्। न विचारयिस्सामि, पुनरुत्तिभावतोति अधिप्पायो।&lt;br&gt;&#xA;इदानि तस्सेव अविचारणस्स एकन्तकारणं निद्धारेन्तो ‘‘मज्झे विसुद्धिमग्गो’’तिआदिमाह। तत्थ ‘‘मज्झे ठत्वा’’ति एतेन मज्झेभावदीपनेन विसेसतो चतुन्नं आगमानं साधारणट्ठकथा विसुद्धिमग्गो, न सुमङ्गलविलासिनीआदयो विय असाधारणट्ठकथाति दस्सेति। ‘‘विसेसतो’’ति इदं विनयाभिधम्मानम्पि विसुद्धिमग्गो यथारहं अत्थवण्णना होति येवाति कत्वा वुत्तम्।&lt;br&gt;&#xA;इच्चेवाति इति एव। तम्पीति विसुद्धिमग्गम्पि। एतायाति सुमङ्गलविलासिनिया। एत्थ च ‘‘सीहळदीपं आभता’’तिआदिना अत्थप्पकासनस्स निमित्तं दस्सेति, ‘‘दीपवासीनमत्थाय, सुजनस्स च तुट्ठत्थं, चिरट्ठितत्थञ्च धम्मस्सा’’ति एतेन पयोजनं, अवसिट्ठेन करणप्पकारम्। सीलकथादीनं अविचारणम्पि हि इध करणप्पकारो एवाति।&lt;br&gt;&#xA;गन्थारम्भकथावण्णना निट्ठिता।&lt;br&gt;&#xA;निदानकथावण्णना&lt;br&gt;&#xA;विभागवन्तानं सभावविभावनं विभागदस्सनवसेनेव होतीति पठमं ताव वग्गसुत्तवसेन विभागं दस्सेतुं ‘‘तत्थ दीघागमो नामा’’तिआदिमाह। तत्थ तत्थाति ‘‘दीघस्स आगमवरस्स अत्थं पकासयिस्सामी’’ति यदिदं वुत्तं, तस्मिं वचने। यस्स अत्थं पकासयिस्सामीति पटिञ्ञातं, सो दीघागमो नाम वग्गसुत्तवसेन एवं विभागोति अत्थो। अथ वा तत्थाति ‘‘दीघागमनिस्सितमत्थ’’न्ति एतस्मिं वचने। यो दीघागमो वुत्तो, सो वग्गादिवसेन एदिसोति अत्थो। अत्तनो संवण्णनाय पठममहासङ्गीतियं निक्खित्तानुक्कमेनेव पवत्तभावदस्सनत्थं ‘‘तस्स वग्गेसु…पे॰… वुत्तं निदानमादी’’ति आह। कस्मा पन चतूसु आगमेसु दीघागमो पठमं सङ्गीतो, तत्थ च सीलक्खन्धवग्गो आदितो निक्खित्तो, तस्मिञ्च ब्रह्मजालन्ति? नायमनुयोगो कत्थचिपि न पवत्तति, अपि च सद्धावहगुणतो दीघनिकायो पठमं सङ्गीतो। सद्धा हि कुसलधम्मानं बीजम्। यथाह – ‘‘सद्धा बीजं तपो वुट्ठी’’ति, (सं॰ नि॰ १.१९७; सु॰ नि॰ ७७) सद्धावहगुणता चस्स दस्सितायेव। किञ्च कतिपयसुत्तसङ्गहतो, अप्पपरिमाणतो च गहणधारणादिसुखतो। तथाहेस चतुत्तिंससुत्तसङ्गहो चतुसट्ठिभाणवारपरिमाणो च। सीलकथाबाहुल्लतो पन सीलक्खन्धवग्गो पठमं निक्खित्तो। सीलञ्हि सासनस्स आदि, सीलपतिट्ठानत्ता सब्बगुणानम्। तेनेवाह – ‘‘तस्मा तिह, त्वं भिक्खु, आदिमेव विसोधेहि कुसलेसु धम्मेसु। को चादि कुसलानं धम्मानं? सीलञ्च सुविसुद्ध’’न्तिआदि (सं॰ नि॰ ५.३९५)। एतेन चस्स वग्गस्स अन्वत्थसञ्ञता वुत्ता होति। दिट्ठिविनिवेठनकथाभावतो पन सुत्तन्तपिटकस्स निरवसेसदिट्ठिविभजनं ब्रह्मजालं पठमं निक्खित्तन्ति दट्ठब्बम्। तेपिटके हि बुद्धवचने ब्रह्मजालसदिसं दिट्ठिगतानि निग्गुम्बं निज्जटं कत्वा विभत्तसुत्तं नत्थीति।&lt;/p&gt;</description>
    </item>
    <item>
      <title>०१. ब्रह्मजालसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/01_brahmajAlasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/01_brahmajAlasuttavaNNanA/</guid>
      <description>&lt;p&gt;१. ब्रह्मजालसुत्तवण्णना&lt;/p&gt;&#xA;&lt;h2 id=&#34;परबबजककथवणणन&#34;&gt;परिब्बाजककथावण्णना&lt;/h2&gt;&#xA;&lt;p&gt;एवं पठममहासङ्गीतिं दस्सेत्वा यदत्थं सा इध दस्सिता, इदानि तं निगमनवसेन दस्सेतुं ‘‘इमिस्सा’’तिआदिमाह।&lt;br&gt;&#xA;१. एत्तावता च ब्रह्मजालस्स साधारणतो बाहिरनिदानं दस्सेत्वा इदानि अब्भन्तरनिदानं संवण्णेतुं ‘‘तत्थ एव’’न्तिआदि वुत्तम्। अथ वा छहि आकारेहि संवण्णना कातब्बा सम्बन्धतो पदतो पदविभागतो पदत्थतो अनुयोगतो परिहारतो चाति। तत्थ सम्बन्धो नाम देसनासम्बन्धो। यं लोकिया ‘‘उम्मुग्घातो’’ति वदन्ति। सो पन पाळिया निदानपाळिवसेन, निदानपाळिया पन सङ्गीतिवसेन वेदितब्बोति पठममहासङ्गीतिं दस्सेन्तेन निदानपाळिया सम्बन्धस्स दस्सितत्ता पदादिवसेन संवण्णनं करोन्तो ‘‘एवन्ति निपातपद’’न्तिआदिमाह। ‘‘मेतिआदीनी’’ति एत्थ अन्तरा-सद्द-च-सद्दानं निपातपदभावो, वत्तब्बो, न वा वत्तब्बो तेसं नयग्गहणेन गहितत्ता, तदवसिट्ठानं आपटि-सद्दानं आदि-सद्देन सङ्गण्हनतो। ‘‘पदविभागो’’ति पदानं विसेसो, न पन पदविग्गहो। अथ वा पदानि च पदविभागो च पदविभागो, पदविग्गहो च पदविभागो च पदविभागोति वा एकसेसवसेन पदपदविग्गहापि पदविभाग सद्देन वुत्ताति वेदितब्बम्। तत्थ पदविग्गहो ‘‘भिक्खूनं सङ्घो’’तिआदिभेदेसु पदेसु दट्ठब्बो।&lt;br&gt;&#xA;अत्थतोति पदत्थतो। तं पन पदत्थं अत्थुद्धारक्कमेन पठमं एवं-सद्दस्स दस्सेन्तो ‘‘एवंसद्दो तावा’’तिआदिमाह। अवधारणादीति एत्थ आदि-सद्देन इदमत्थपुच्छापरिमाणादिअत्थानं सङ्गहो दट्ठब्बो। तथा हि ‘‘एवंगतानि, एवंविधो, एवमाकारो’’तिआदीसु इदं-सद्दस्स अत्थे एवं-सद्दो। गत-सद्दो हि पकारपरियायो, तथा विधाकार-सद्दा च। तथा हि विधयुत्तगत-सद्दे लोकिया पकारत्थे वदन्ति। ‘‘एवं नु खो, न नु खो, किं नु खो, कथं नु खो’’ति, ‘‘एवं सु ते सुन्हाता सुविलित्ता कप्पितकेसमस्सु, आमुत्तमालाभरणा ओदातवत्थवसना पञ्चहि कामगुणेहि समप्पिता समङ्गीभूता परिचारेन्ति, सेय्यथापि त्वं एतरहि साचरियकोति? नो हिदं भो गोतमा’’ति च आदीसु पुच्छायम्। ‘‘एवं लहुपरिवत्तं, एवं आयुपरियन्तो’’ति च आदीसु परिमाणे। ननु च ‘‘एवं नु खो, एवं सु ते, एवं आयुपरियन्तो’’ति एत्थ एवं-सद्देन पुच्छनाकारपरिमाणाकारानं वुत्तत्ता आकारत्थो एव एवं-सद्दो ति? न, विसेससब्भावतो। आकारमत्तवाचको हेत्थ आकारत्थोति अधिप्पेतो, यथा ‘‘एवं ब्याखोतिआदीसु पन न आकारविसेसवाचको एवञ्च कत्वा ‘‘एवं जातेन मच्चेना’’तिआदीनि उपमादीसु उदाहरणानि उपपन्नानि होन्ति। तथा हि ‘‘यथापि…पे॰… बहु’’न्ति? एत्थ पुप्फरासिट्ठानियतो मनुस्सुपपत्तिसप्पुरिसूपनिस्सयसद्धम्मसवनयोनिसोमनसिकारभोगसम्पत्तिआदिदानादिपुञ्ञकिरियाहेतुसमुदायतो सोभासुगन्धतादिगुणयोगतो मालागुणसदिसियो पहूता पुञ्ञकिरिया मरितब्बसभावताय मच्चेन सत्तेन कत्तब्बाति जोदितत्ता पुप्फरासिमालागुणाव उपमा, तेसं उपमाकारो यथा-सद्देन अनियमतो वुत्तोति एवं-सद्दो उपमाकारनिगमनत्थोति वत्तुं युत्तम्। सो पन उपमाकारो नियमियमानो अत्थतो उपमाव होतीति आह ‘‘उपमायं आगतो’’ति।&lt;br&gt;&#xA;तथा एवं इमिना आकारेन ‘‘अभिक्कमितब्ब’’न्तिआदिना उपदिसियमानाय समणसारुप्पाय आकप्पसम्पत्तिया यो तत्थ उपदिसनाकारो, सो अत्थतो उपदेसोयेवाति वुत्तं ‘‘एवं ते…पे॰… उपदेसे’’ति। तथा एवमेतं भगवा, एवमेतं सुगताति एत्थ च भगवता यथावुत्तमत्थं अविपरीततो जानन्तेहि कतं तत्थ संविज्जमानगुणानं पकारेहि हंसनं उदग्गताकरणं सम्पहंसनं, यो तत्थ सम्पहंसनाकारोति योजेतब्बम्। एवमेवं पनायन्ति एत्थ गरहणाकारोति योजेतब्बम्। सो च गरहणाकारो ‘‘वसली’’तिआदि खुंसनसद्दसन्निधानतो इध एवं-सद्देन पकासितोति विञ्ञायति। यथा चेत्थ, एवं उपमाकारादयोपि उपमादिवसेन वुत्तानं पुप्फरासिआदिसद्दानं सन्निधानतोति दट्ठब्बम्। एवञ्च वदेहीति ‘‘यथाहं वदामि, एवं समणं आनन्दं वदेही’’ति वदनाकारो इदानि वत्तब्बो एवं-सद्देन निदस्सीयतीति निदस्सनत्थो वुत्तो। एवं नोति एत्थापि तेसं यथावुत्तधम्मानं अहितदुक्खावहभावे सन्निट्ठानजननत्थं अनुमतिग्गहणवसेन ‘‘संवत्तन्ति, नो वा, कथं वा एत्थ होती’’ति पुच्छाय कताय ‘‘एवं नो एत्थ होती’’ति वुत्तत्ता तदाकारसन्निट्ठानं एवं-सद्देन विभावितन्ति विञ्ञायति, सो पन तेसं धम्मानं अहिताय दुक्खाय संवत्तनाकारो नियमियमानो अवधारणत्थो होतीति आह ‘‘एवं नो एत्थ होतीति आदीसु अवधारणे’’ति। एवं भन्तेति पन धम्मस्स साधुकं सवनमनसिकारे सन्नियोजितेहि भिक्खूहि अत्तनो तत्थ ठितभावस्स पटिजाननवसेन वुत्तत्ता एत्थ एवं-सद्दो वचनसम्पटिच्छनत्थो वुत्तो, तेन एवं भन्ते, साधु भन्ते, सुट्ठु भन्तेति वुत्तं होति।&lt;br&gt;&#xA;नानानयनिपुणन्ति एकत्तनानत्तअब्यापारएवंधम्मतासङ्खाता, नन्दियावट्ट तिपुक्खलसीहविक्कीळितअङ्कुसदिसालोचनसङ्खाता वा आधारादिभेदवसेन नानाविधा नया नानानया, नया वा पाळिगतियो, ता च पञ्ञत्तिअनुपञ्ञत्तिआदिवसेन संकिलेभागियादिलोकियादितदुभयवोमिस्सतादिवसेन कुसलादिवसेन खन्धादिवसेन सङ्गहादिवसेन समयविमुत्तादिवसेन ठपनादिवसेन कुसलमूलादिवसेन तिकपट्ठानादिवसेन च नानप्पकाराति नानानया, तेहि निपुणं सण्हसुखुमन्ति नानानयनिपुणम्। आसयोव अज्झासयो, ते च सस्सतादिभेदेन, तत्थ च अप्परजक्खतादिवसेन अनेका, अत्तज्झासयादयो एव वा समुट्ठानं उप्पत्तिहेतु एतस्साति अनेकज्झासयसमुट्ठानम्। अत्थब्यञ्जनसम्पन्नन्ति अत्थब्यञ्जनपरिपुण्णं उपनेतब्बाभावतो, सङ्कासनपकासनविवरणविभजनउत्तानीकरणपञ्ञत्तिवसेन छहि अत्थपदेहि, अक्खरपदब्यञ्जनाकारनिरुत्तिनिद्देसवसेन छहि ब्यञ्जनपदेहि च समन्नागतन्ति वा अत्थो दट्ठब्बो।&lt;br&gt;&#xA;विविधपाटिहारियन्ति एत्थ पाटिहारियपदस्स वचनत्थं ‘‘पटिपक्खहरणतो रागादिकिलेसापनयनतो पाटिहारिय’’न्ति वदन्ति। भगवतो पन पटिपक्खा रागादयो न सन्ति, ये हरितब्बा। पुथुज्जनानम्पि विगतूपक्किलेसे अट्ठगुणसमन्नागते चित्ते हतपटिपक्खे इद्धिविधं पवत्तति, तस्मा तत्थ पवत्तवोहारेन च न सक्का इध ‘‘पाटिहारिय’’न्ति वत्तुम्। सचे पन महाकारुणिकस्स भगवतो वेनेय्यगता च किलेसा पटिपक्खा, तेसं हरणतो ‘‘पाटिहारिय’’न्ति वुत्तं, एवं सति युत्तमेतम्। अथ वा भगवतो च सासनस्स च पटिपक्खा तित्थिया, तेसं हरणतो पाटिहारियम्। ते हि दिट्ठिहरणवसेन, दिट्ठिप्पकासने असमत्थभावेन च इद्धिआदेसनानुसासनीहि हरिता अपनीता होन्तीति। ‘‘पटी’’ति वा अयं सद्दो ‘‘पच्छा’’ति एतस्स अत्थं बोधेति ‘‘तस्मिं पटिपविट्ठम्हि, अञ्ञो आगञ्छि ब्राह्मणो’’तिआदीसु विय, तस्मा समाहिते चित्ते, विगतूपक्किलेसे च कतकिच्चेन पच्छा हरितब्बं पवत्तेतब्बन्ति पटिहारियं, अत्तनो वा उपक्किलेसेसु चतुत्थज्झानमग्गेहि हरितेसु पच्छा हरणं पटिहारियम्। इद्धिआदेसनानुसासनियो च विगतूपक्किलेसेन, कतकिच्चेन च सत्तहितत्थं पुन पवत्तेतब्बा, हरितेसु च अत्तनो उपक्किलेसेसु परसत्तानं उपक्किलेसहरणानि होन्तीति पटिहारियानि भवन्ति। पटिहारियमेव पाटिहारियम्। पटिहारिये वा इद्धिआदेसनानुसासनीसमुदाये भवं एकेकं ‘‘पाटिहारिय’’न्ति वुच्चति। पटिहारियं वा चतुत्थज्झानं मग्गो च पटिपक्खहरणतो, तत्थ जातं, तस्मिं वा निमित्तभूते, ततो वा आगतन्ति पाटिहारियम्। तस्स पन इद्धिआदिभेदेन विसयभेदेन च बहुविधस्स भगवतो देसनाय लब्भमानत्ता आह ‘‘विविधपाटिहारिय’’न्ति।&lt;br&gt;&#xA;न अञ्ञथाति भगवतो सम्मुखा सुताकारतो न अञ्ञथाति अत्थो, न पन भगवतो देसिताकारतो। अचिन्तेय्यानुभावा हि भगवतो देसना। एवञ्च कत्वा ‘‘सब्बप्पकारेन को समत्थो विञ्ञातु’’न्ति इदं वचनं समत्थितं होति। धारणबलदस्सनञ्च न विरुज्झति सुताकाराविरज्झनस्स अधिप्पेतत्ता। न हेत्थ अत्थन्तरतापरिहारो द्विन्नम्पि अत्थानं एकविसयत्ता, इतरथा थेरो भगवतो देसनाय सब्बथा पटिग्गहणे समत्थो असमत्थो चाति आपज्जेय्याति।&lt;br&gt;&#xA;‘‘यो परो न होति, सो अत्ता’’ति एवं वुत्ताय नियकज्झत्तसङ्खाताय ससन्ततियं वत्तनतो तिविधोपि मे-सद्दो किञ्चापि एकस्मिंयेव अत्थे दिस्सति, करणसम्पदानसामिनिद्देसवसेन पन विज्जमानभेदं सन्धायाह ‘‘मे-सद्दो तीसु अत्थेसु दिस्सती’’ति।&lt;br&gt;&#xA;किञ्चापि उपसग्गो किरियं विसेसेति, जोतकभावतो पन सतिपि तस्मिं सुत-सद्दो एव तं तमत्थं अनुवदतीति अनुपसग्गस्स सुत-सद्दस्स अत्थुद्धारे सउपसग्गस्स गहणं न विरुज्झतीति दस्सेन्तो ‘‘सउपसग्गो च अनुपसग्गो चा’’ति आह। अस्साति सुत-सद्दस्स। कम्मभावसाधनानि इध सुत-सद्दे सम्भवन्तीति वुत्तं ‘‘उपधारितन्ति वा उपधारणन्ति वा अत्थो’’ति। मयाति अत्थे सतीति यदा मेसद्दस्स कत्तुवसेन करणनिद्देसो, तदाति अत्थो। ममाति अत्थे सतीति यदा सम्बन्धवसेन सामिनिद्देसो, तदा।&lt;br&gt;&#xA;सुतसद्दसन्निधाने पयुत्तेन एवंसद्देन सवनकिरियाजोतकेन भवितब्बन्ति वुत्तं ‘‘एवन्ति सोतविञ्ञाणादिविञ्ञाणकिच्चनिदस्सन’’न्ति। आदि-सद्देन सम्पटिच्छनादीनं पञ्चद्वारिकविञ्ञाणानं तदभिनिहटानञ्च मनोद्वारिकविञ्ञाणानं गहणं वेदितब्बम्। सब्बेसम्पि वाक्यानं एवकारत्थसहितत्ता ‘‘सुत’’न्ति एतस्स सुतं एवाति अयमत्थो लब्भतीति आह ‘‘अस्सवनभावपटिक्खेपतो’’ति, एतेन अवधारणेन निराकतं दस्सेति। यथा च सुतं सुतं एवाति नियमेतब्बं, तं सम्मा सुतं होतीति आह ‘‘अनूनाधिकाविपरीतग्गहणनिदस्सन’’न्ति। अथ वा ‘‘सद्दन्तरत्थापोहनवसेन सद्दो अत्थं वदती’’ति सुतन्ति असुतं न होतीति अयमेतस्स अत्थोति वुत्तं ‘‘अस्सवनभावपटिक्खेपतो’’ति, इमिना दिट्ठादिविनिवत्तनं करोति। इदं वुत्तं होति। न इदं मया दिट्ठं, न सयम्भुञाणेन सच्छिकतं, अथ खो सुतं, तञ्च खो सम्मदेवाति। तेनेवाह ‘‘अनूनाधिकाविपरीतग्गहणनिदस्सन’’न्ति। अवधारणत्थे वा एवं-सद्दे अयं अत्थयोजना करीयतीति तदपेक्खस्स सुत-सद्दस्स अयमत्थो वुत्तो ‘‘अस्सवनभावपटिक्खेपतो’’ति। तेनेव आह ‘‘अनूनाधिकाविपरीतग्गहणनिदस्सन’’न्ति। सवनसद्दो चेत्थ कम्मत्थो वेदितब्बो सुय्यतीति।&lt;br&gt;&#xA;एवं सवनहेतुसुणन्तपुग्गलसवनविसेसवसेन पदत्तयस्स एकेन पकारेन अत्थयोजनं दस्सेत्वा इदानि पकारन्तरेहिपि तं दस्सेतुं ‘‘तथा एव’’न्तिआदि वुत्तम्। तत्थ तस्साति या सा भगवतो सम्मुखा धम्मस्सवनाकारेन पवत्ता मनोद्वारविञ्ञाणवीथि, तस्सा। सा हि नानप्पकारेन आरम्मणे पवत्तितुं समत्था। तथा च वुत्तं ‘‘सोतद्वारानुसारेना’’ति। नानप्पकारेनाति वक्खमानानं अनेकविहितानं ब्यञ्जनत्थग्गहणानानाकारेन, एतेन इमिस्सा योजनाय आकारत्थो एवं-सद्दो गहितोति दीपेति। पवत्तिभावप्पकासनन्ति पवत्तिया अत्थिभावप्पकासनम्। ‘‘सुतन्ति धम्मप्पकासन’’न्ति यस्मिं आरम्मणे वुत्तप्पकारा विञ्ञाणवीथि नानप्पकारेन पवत्ता, तस्स धम्मत्ता वुत्तं, न सुतसद्दस्स धम्मत्थत्ता। वुत्तस्सेवत्थस्स पाकटीकरणं ‘‘अयञ्हेत्था’’तिआदि। तत्थ विञ्ञाणवीथियाति करणत्थे करणवचनम्। मयाति कत्थुअत्थे।&lt;br&gt;&#xA;‘‘एवन्ति निद्दिसितब्बप्पकासन’’न्ति निदस्सनत्थं एवं-सद्दं गहेत्वा वुत्तं निदस्सेतब्बस्स निद्दिसितब्बत्ताभावाभावतो, तेन एवं-सद्देन सकलम्पि सुत्तं पच्चामट्ठन्ति दस्सेति। सुत-सद्दस्स किरियासद्दत्ता, सवनकिरियाय च साधारणविञ्ञाणप्पबन्धपटिबद्धत्ता तत्थ च पुग्गलवोहारोति वुत्तं ‘‘सुतन्ति पुग्गलकिच्चप्पकासन’’न्ति। न हि पुग्गलवोहाररहिते धम्मप्पबन्धे सवनकिरिया लब्भतीति।&lt;br&gt;&#xA;‘‘यस्स चित्तसन्तानस्सा’’तिआदिपि आकारत्थमेव एवं-सद्दं गहेत्वा पुरिमयोजनाय अञ्ञथा अत्थयोजनं दस्सेतुं वुत्तम्। तत्थ आकारपञ्ञत्तीति उपादापञ्ञत्ति एव, धम्मानं पवत्तिआकारुपादानवसेन तथा वुत्ता। ‘‘सुतन्ति विसयनिद्देसो’’ति सोतब्बभूतो धम्मो सवनकिरियाकत्तुपुग्गलस्स सवनकिरियावसेन पवत्तिट्ठानन्ति कत्वा वुत्तम्। चित्तसन्तानविनिमुत्तस्स परमत्थतो कस्सचि कत्तु अभावेपि सद्दवोहारेन बुद्धिपरिकप्पितभेदवचनिच्छाय चित्तसन्तानतो अञ्ञं विय तंसमङ्गिं कत्वा वुत्तं ‘‘चित्तसन्तानेन तंसमङ्गिनो’’ति। सवनकिरियाविसयोपि सोतब्बधम्मो सवनकिरियावसेन पवत्तचित्तसन्तानस्स इध परमत्थतो कत्तुभावतो, सवनवसेन चित्तप्पवत्तिया एव वा सवनकिरियाभावतो तंकिरियाकत्तु च विसयो होतीति कत्वा वुत्तं ‘‘तंसमङ्गिनो कत्तु विसये’’ति। सुताकारस्स च थेरस्स सम्मानिच्छितभावतो आह ‘‘गहणसन्निट्ठान’’न्ति, एतेन वा अवधारणत्थं एवं-सद्दं गहेत्वा अयं अत्थयोजना कताति दट्ठब्बम्।&lt;br&gt;&#xA;पुब्बे सुतानं नानाविहितानं सुत्तसङ्खातानं अत्थब्यञ्जनानं उपधारितरूपस्स आकारस्स निदस्सनस्स अवधारणस्स वा पकासनसभावो एवं-सद्दोति तदाकारादिउपधारणस्स पुग्गलपञ्ञत्तिया उपादानभूतधम्मप्पबन्धब्यापारताय वुत्तं ‘‘एवन्ति पुग्गलकिच्चनिद्देसो’’ति। सवनकिरिया पन पुग्गलवादिनोपि विञ्ञाणनिरपेक्खा नत्थीति विसेसतो विञ्ञाणब्यापारोति आह ‘‘सुतन्ति विञ्ञाणकिच्चनिद्देसो’’ति। मेति सद्दप्पवत्तिया एकन्तेनेव सत्तविसयत्ता, विञ्ञाणकिच्चस्स च तत्थेव समोदहितब्बतो ‘‘मेति उभयकिच्चयुत्तपुग्गलनिद्देसो’’ति वुत्तम्। अविज्जमानपञ्ञत्तिविज्जमानपञ्ञत्तिसभावा यथाक्कमं एवं-सद्द सुत-सद्दानं अत्थाति ते तथारूपपञ्ञत्तिउपादानब्यापारभावेन दस्सेन्तो आह ‘‘एवन्ति पुग्गलकिच्चनिद्देसो। सुतन्ति विञ्ञाणकिच्चनिद्देसो’’ति। एत्थ च करणकिरियाकत्तुकम्मविसेसप्पकासनवसेन पुग्गलब्यापाविसयपुग्गलब्यापारनिदस्सनवसेन गहणाकारगाहकतब्बिसयविसेसनिद्देसवसेन कत्तुकरण ब्यापारकत्तुनिद्देसवसेन च दुतियादयो चतस्सो अत्थयोजना दस्सिताति दट्ठब्बम्।&lt;br&gt;&#xA;सब्बस्सापि सद्दाधिगमनीयस्स अत्थस्स पञ्ञत्तिमुखेनेव पटिपज्जितब्बत्ता, सब्बपञ्ञत्तीनञ्च विज्जमानादिवसेन छसु पञ्ञत्तिभेदेसु अन्तोगधत्ता तेसु ‘‘एव’’न्तिआदीनं पञ्ञत्तीनं सरूपं निद्धारेन्तो आह ‘‘एवन्ति च मेति चा’’तिआदि। तत्थ एवन्ति च मेति च वुच्चमानस्स अत्थस्स आकारादिनो, धम्मानञ्च असल्लक्खणभावतो अविज्जमानपञ्ञत्तिभावोति आह ‘‘सच्चिकट्ठपरमत्थवसेन अविज्जमानपञ्ञत्ती’’ति। तत्थ सच्चिकट्ठपरमत्थवसेनाति भूतत्थउत्तमत्थवसेन। इदं वुत्तं होतियो मायामरीचिआदयो विय अभूतत्थो, अनुस्सवादीहि गहेतब्बो विय अनुत्तमत्थो च न होति, सो रूपसद्दादिसभावो रुप्पनानुभवनादिसभावो वा अत्थो ‘‘सच्चिकट्ठो, परमत्थ चा’’ति वुच्चति, न तथा एवं मेति पदानमत्थोति, एतमेवत्थं पाकटतरं कातुं ‘‘किञ्हेत्थ त’’न्तिआदि वुत्तम्। सुतन्ति पन सद्दायतनं सन्धायाह ‘‘विज्जमानपञ्ञत्ती’’ति। तेनेव हि ‘‘यञ्हि तमेत्थ सोतेन उपलद्ध’’न्ति वुत्तं , ‘‘सोतद्वारानुसारेन उपलद्ध’’न्ति पन वुत्ते अत्थब्यञ्जनादिसब्बं लब्भति। तं तं उपादाय वत्तब्बतोति सोतपथं आगते धम्मे उपादाय तेसं उपधारिताकारादिनो पच्चामसनवसेन ‘‘एव’’न्ति, ससन्ततिपरियापन्ने खन्धे उपादाय ‘‘मे’’ति वत्तब्बत्ताति अत्थो। दिट्ठादिसभावरहिते सद्दायतने पवत्तमानोपि सुतवोहारो ‘‘दुतियं ततिय’’न्तिआदिको विय पठमादीनि दिट्ठमुतविञ्ञाते अपेक्खित्वा पवत्तोति आह ‘‘दिट्ठादीनि उपनिधाय वत्तब्बतो’’ति। असुतं न होतीति हि ‘‘सुत’’न्ति पकासितो यमत्थोति।&lt;br&gt;&#xA;अत्तना पटिविद्धा सुत्तस्स पकारविसेसा ‘‘एव’’न्ति थेरेन पच्चामट्ठाति आह ‘‘असम्मोहं दीपेती’’ति। ‘‘नानप्पकारपटिवेधसमत्थो होती’’ति एतेन वक्खमानस्स सुत्तस्स नानप्पकारतं दुप्पटिविज्झतञ्च दस्सेति। ‘‘सुतस्स असम्मोसं दीपेती’’ति सुताकारस्स याथावतो दस्सियमानत्ता वुत्तम्। असम्मोहेनाति सम्मोहाभावेन, पञ्ञाय एव वा सवनकालसम्भूताय तदुत्तरकालपञ्ञासिद्धि, एवं असम्मोसेनाति एत्थापि वत्तब्बम्। ब्यञ्जनानं पटिविज्झितब्बो आकारो नातिगम्भीरो, यथासुतधारणमेव तत्थ करणीयन्ति सतिया ब्यापारो अधिको, पञ्ञा तत्थ गुणीभूताति वुत्तं ‘‘पञ्ञापुब्बङ्गमाया’’तिआदि पञ्ञाय पुब्बङ्गमाति कत्वा। पुब्बङ्गमता चेत्थ पधानभावो ‘‘मनोपुब्बङ्गमा’’तिआदीसु विय, पुब्बङ्गमताय वा चक्खुविञ्ञाणादीसु आवज्जनादीनं विय अप्पधानत्ते पञ्ञा पुब्बङ्गमा एतिस्साति अयम्पि अत्थो युज्जति, एवं ‘‘सतिपुब्बङ्गमाया’’ति एत्थापि वुत्तनयानुसारेन यथासम्भवमत्थो वेदितब्बो। अत्थब्यञ्जनसम्पन्नस्साति अत्थब्यञ्जनपरिपुण्णस्स, सङ्कासनपकासनविवरणविभजनउत्तानीकरणपञ्ञत्तिवसेन छहि अत्थपदेहि, अक्खरपदब्यञ्जनाकारनिरुत्तिनिद्देसवसेन छहि ब्यञ्जनपदेहि च समन्नागतस्साति वा अत्थो दट्ठब्बो।&lt;br&gt;&#xA;योनिसोमनसिकारं दीपेतीति एवं-सद्देन वुच्चमानानं आकारनिदस्सनावधारणत्थानं अविपरीतसद्धम्मविसयत्ताति अधिप्पायो। ‘‘अविक्खेपं दीपेती’’ति ‘‘ब्रह्मजालं कत्थ भासित’’न्तिआदि पुच्छावसेन पकरणप्पत्तस्स वक्खमानस्स सुत्तस्स सवनं समाधानमन्तरेन न सम्भवतीति कत्वा वुत्तम्। ‘‘विक्खित्तचित्तस्सा’’तिआदि तस्सेवत्थस्स समत्थनवसेन वुत्तम्। सब्बसम्पत्तियाति अत्थब्यञ्जनदेसकपयोजनादिसम्पत्तिया। अविपरीतसद्धम्मविसयेहि विय आकारनिदस्सनावधारणत्थेहि योनिसोमनसिकारस्स, सद्धम्मस्सवनेन विय च अविक्खेपस्स यथा योनिसोमनसिकारेन फलभूतेन अत्तसम्मापणिधिपुब्बेकतपुञ्ञतानं सिद्धि वुत्ता तदविनाभावतो, एवं अविक्खेपेन फलभूतेन कारणभूतानं सद्धम्मस्सवनसप्पुरिसूपनिस्सयानं सिद्धि दस्सेतब्बा सिया अस्सुतवतो, सप्पुरिसूपनिस्सयरहितस्स च तदभावतो।&lt;br&gt;&#xA;‘‘न हि विक्खित्तचित्तो’’तिआदिना समत्थनवचनेन पन अविक्खेपेन कारणभूतेन सप्पुरिसूपनिस्सयेन च फलभूतस्स सद्धम्मस्सवनस्स सिद्धि दस्सिता। अयं पनेत्थ अधिप्पायो युत्तो सियासद्धम्मस्सवनसप्पुरिसूपनिस्सया न एकन्तेन अविक्खेपस्स कारणं बाहिरङ्गत्ता, अविक्खेपो पन सप्पुरिसूपनिस्सयो विय सद्धम्मस्सवनस्स एकन्तकारणन्ति। एवम्पि अविक्खेपेन सप्पुरिसूपनिस्सयसिद्धिजोतना न समत्थिताव, नो न समत्थिता विक्खित्तचित्तानं सप्पुरिसपयिरुपासनाभावस्स अत्थसिद्धत्ता। एत्थ च पुरिमं फलेन कारणस्स सिद्धिदस्सनं नदीपूरेन विय उपरि वुट्ठिसब्भावस्स, दुतियं कारणेन फलस्स सिद्धिदस्सनं दट्ठब्बं एकन्तेन वस्सिना विय मेघवुट्ठानेन वुट्ठिप्पवत्तिया।&lt;br&gt;&#xA;भगवतो वचनस्स अत्थब्यञ्जनपभेदपरिच्छेदवसेन सकलसासनसम्पत्तिओगाहनाकारो निरवसेसपरहितपारिपूरिकारणन्ति वुत्तं ‘‘एवं भद्दको आकारो’’ति। यस्मा न होतीति सम्बन्धो। पच्छिमचक्कद्वयसम्पत्तिन्ति अत्तसम्मापणिधिपुब्बेकतपुञ्ञतासङ्खातं गुणद्वयम्। अपरापरं वुत्तिया चेत्थ चक्कभावो, चरन्ति एतेहि सत्ता सम्पत्तिभवेसूति वा। ये सन्धाय वुत्तं ‘‘चत्तारिमानि भिक्खवे चक्कानि, येहि समन्नागतानं देवमनुस्सानं चतुचक्कं वत्तती’’तिआदि । पुरिमपच्छिमभावो चेत्थ देसनाक्कमवसेन दट्ठब्बो। पच्छिमचक्कद्वयसिद्धियाति पच्छिमचक्कद्वयस्स अत्थिताय। सम्मापणिहितत्तो पुब्बे च कतपुञ्ञो सुद्धासयो होति तदसुद्धिहेतूनं किलेसानं दूरीभावतोति आह ‘‘आसयसुद्धि सिद्धा होती’’ति। तथा हि वुत्तं ‘‘सम्मापणिहितं चित्तं, सेय्यसो नं ततो करे’’ति, ‘‘कतपुञ्ञोसि त्वं आनन्द, पधानं अनुयुञ्ज खिप्पं होहिसि अनासवोति च। तेनेवाह ‘‘आसयसुद्धिया अधिगमब्यत्तिसिद्धी’’ति। पयोगसुद्धियाति योनिसोमनसिकारपुब्बङ्गमस्स धम्मस्सवनपयोगस्स विसदभावेन। तथा चाह ‘‘आगमब्यत्तिसिद्धी’’ति। सब्बस्स वा कायवचीपयोगस्स निद्दोसभावेन। परिसुद्धकायवचीपयोगो हि विप्पटिसाराभावतो अविक्खित्तचित्तो परियत्तियं विसारदो होतीति।&lt;br&gt;&#xA;‘‘नानप्पकारपटिवेधदीपकेना’’तिआदिना अत्थब्यञ्जनेसु थेरस्स एवं-सद्द सुत-सद्दानं असम्मोहासम्मोसदीपनतो चतुपटिसम्भिदावसेन अत्थयोजनं दस्सेति। तत्थ ‘‘सोतब्बप्पभेदपटिवेधदीपकेना’’ति एतेन अयं सुत-सद्दो एवं-सद्दसन्निधानतो, वक्खमानापेक्खाय वा सामञ्ञेनेव सोतब्बधम्मविसेसं आमसतीति दस्सेति। मनोदिट्ठिकरणापरियत्तिधम्मानं अनुपेक्खनसुप्पटिवेधा विसेसतो मनसिकारपटिबद्धाति ते वुत्तनयेन योनिसोमनसिकारदीपकेन एवं-सद्देन योजेत्वा, सवनधारणवचीपरिचया परियत्तिधम्मानं विसेसेन सोतावधानपटिबद्धाति ते अविक्खेपदीपकेन सुत-सद्देन योजेत्वा दस्सेन्तो सासनसम्पत्तिया धम्मस्सवने उस्साहं जनेति। तत्थ धम्माति परियत्तिधम्मा। मनसानुपेक्खिताति ‘‘इध सीलं कथितं, इध समाधि, इध पञ्ञा, एत्तका एत्थ अनुसन्धियो’’तिआदिना नयेन मनसा अनुपेक्खिता। दिट्ठिया सुप्पटिविद्धाति निज्झानक्खन्तिभूताय, ञातपरिञ्ञासङ्खाताय वा दिट्ठिया तत्थ तत्थ वुत्तरूपारूपधम्मे ‘‘इति रूपं, एत्तकं रूप’’न्तिआदिना सुट्ठु ववत्थपेत्वा पटिविद्धा।&lt;br&gt;&#xA;‘‘सकलेन वचनेना’’ति पुब्बे तीहि पदेहि विसुं विसुं योजितत्ता वुत्तम्। असप्पुरिसभूमिन्ति अकतञ्ञुतं ‘‘इधेकच्चो पापभिक्खु तथागतप्पवेदितं धम्मविनयं परियापुणित्वा अत्तनो दहती’’ति एवं वुत्तं अनरियवोहारावत्थम्। सा एव अनरियवोहारावत्था असद्धम्मो। ननु च आनन्दत्थेरस्स ‘‘ममेदं वचन’’न्ति अधिमानस्स, महाकस्सपत्थेरादीनञ्च तदासङ्काय अभावतो असप्पुरिसभूमिसमतिक्कमादिवचनं निरत्थकं ति? नयिदं एवं ‘‘एवं मे सुत’’न्ति वदन्तेन अयम्पि अत्थो विभावितोति दस्सनतो। केचि पन ‘‘देवतानं परिवितक्कापेक्खं तथावचनन्ति एदिसी चोदना अनवकासा’’ति वदन्ति। तस्मिं किर खणे एकच्चानं देवतानं एवं चेतसो परिवितक्को उदपादि ‘‘तथागतो च परिनिब्बुतो, अयञ्च आयस्मा देसनाकुसलो, इदानि धम्मं देसेति, सक्यकुलप्पसुतो तथागतस्स भाता चूळपितुपुत्तो, किं नु खो सयं सच्छिकत धम्मं देसेति, उदाहु भगवतोयेव वचनं यथासुत’’न्ति। एवं तदासङ्कितप्पकारतो असप्पुरिसभूमिसमोक्कमादितो अतिक्कमादि विभावितन्ति। अत्तनो अदहन्तोति ‘‘ममेत’’न्ति अत्तनि अट्ठपेन्तो। अप्पेतीति निदस्सेति। दिट्ठधम्मिकसम्परायिकपरमत्थेसु यथारहं सत्ते नेतीति नेत्ति, धम्मोयेव नेत्ति धम्मनेत्ति।&lt;br&gt;&#xA;दळ्हतरनिविट्ठा विचिकिच्छा कङ्खा। नातिसंसप्पनं मतिभेदमत्तं विमति। अस्सद्धियं विनासेति भगवतो देसितत्ता, सम्मुखा चस्स पटिग्गहितत्ता, खलितदुरुत्तादिग्गहणदोसाभावतो च। एत्थ च पठमादयो तिस्सो अत्थयोजना आकारादिअत्थेसु अग्गहितविसेसमेव एवं-सद्दं गहेत्वा दस्सिता, ततो परा तिस्सो आकारत्थमेव एवं-सद्दं गहेत्वा विभाविता। पच्छिमा पन तिस्सो यथाक्कमं आकारत्थं निदस्सनत्थं अवधारणत्थञ्च एवं-सद्दं गहेत्वा योजिताति दट्ठब्बम्।&lt;br&gt;&#xA;एक-सद्दो अञ्ञसेट्ठासहायसङ्ख्यदीसु दिस्सति। तथाहेस ‘‘सस्सतो अत्ता च लोको च , इदमेव सच्चं मोघमञ्ञन्ति इत्थेके अभिवदन्ती’’तिआदीसु अञ्ञत्थे दिस्सति, ‘‘चेतसो एकोदिभाव’’न्तिआदीसु सेट्ठत्थे, ‘‘एको वूपकट्ठो’’तिआदीसु असहाये, ‘‘एकोव खो भिक्खवे खणो च समयो च ब्रह्मचरियवासाया’’तिआदीसु सङ्ख्ययं, इधापि सङ्ख्ययन्ति दस्सेन्तो आह ‘‘एकन्ति गणनपरिच्छेदनिद्देसो’’ति। कालञ्च समयञ्चाति युत्तकालञ्च पच्चयसामग्गिञ्च। खणोति ओकासो। तथागतुप्पादादिको हि मग्गब्रह्मचरियस्स ओकासो तप्पच्चयपटिलाभहेतुत्ता। खणो एव च समयो। यो ‘‘खणो’’ति च ‘‘समयो’’ति च वुच्चति, सो एको वाति हि अत्थो। महासमयोति महासमूहो। समयोपि खोति सिक्खापदपूरणस्स हेतुपि। समयप्पवादकेति दिट्ठिप्पवादके। तत्थ हि निसिन्ना तित्थिया अत्तनो अत्तनो समयं पवदन्तीति। अत्थाभिसमयाति हितपटिलाभा। अभिसमेतब्बोति अभिसमयो, अभिसमयो अत्थोति अभिसमयट्ठोति पीळन आदीनि अभिसमेतब्बभावेन एकीभावं उपनेत्वा वुत्तानि। अभिसमयस्स वा पटिवेधस्स विसयभूतभावो अभिसमयट्ठोति तानेव तथा एकत्तेन वुत्तानि। तत्थ पीळनं दुक्खसच्चस्स तं समङ्गीनो हिंसनं अविप्फारिकताकरणम्। सन्तापोदुक्खदुक्खतादिवसेन सन्तापनं परिदहणम्।&lt;br&gt;&#xA;तत्थ सहकारीकारणं सन्निज्झ समेति समवेतीति समयो, समवायो। समेति समागच्छति मग्गब्रह्मचरियमेत्थ तदाधारपुग्गलेहीति समयो, खणो। समेति एत्थ, एतेनव संगच्छति सत्तो, सभावधम्मो वा सहजातादीहि, उप्पादादीहि वाति समयो, कालो। धम्मप्पवत्तिमत्तताय अत्थतो अभूतोपि हि कालो धम्मप्पवत्तिया अधिकरणं, करणं विय च कप्पनामत्तसिद्धेन रूपेन वोहरीयतीति। समं, सह वा अवयवानं अयनं पवत्ति अवट्ठानन्ति समयो, समूहो, यथा ‘‘समुदायो’’ति। अवयवसहावट्ठानमेव हि समूहोति। अवसेसपच्चयानं समागमे एति फलं एतस्मा उप्पज्जति पवत्तति चाति समयो, हेतु यथा ‘‘समुदयो’’ति। समेति संयोजनभावतो सम्बन्धो एति अत्तनो विसये पवत्तति, दळ्हग्गहणभावतो वा संयुत्ता अयन्ति पवत्तन्ति सत्ता यथाभिनिवेसं एतेनाति समयो, दिट्ठि। दिट्ठिसंयोजनेन हि सत्ता अतिविय बज्झन्तीति। समिति सङ्गति समोधानन्ति समयो, पटिलाभो। समस्स यानं, सम्मा वा यानं अपगमोति समयो, पहानम्। अभिमुखं ञाणेन एतब्बो अभिसमेतब्बोति अभिसमयो, धम्मानं अविपरीतो सभावो। अभिमुखभावेन सम्मा एति गच्छति बुज्झतीति अभिसमयो, धम्मानं यथाभूतसभावावबोधो। एवं तस्मिं तस्मिं अत्थे समय-सद्दस्स पवत्ति वेदितब्बा। समय-सद्दस्स अत्थुद्धारे अभिसमय-सद्दस्स उदाहरणं वुत्तनयेनेव वेदितब्बम्। अस्साति समय-सद्दस्स। कालो अत्थो समवायादीनं अत्थानं इध असम्भवतो देसदेसकपरिसानं विय सुत्तस्स निदानभावेन कालस्स अपदिसितब्बतो च।&lt;br&gt;&#xA;कस्मा पनेत्थ अनियामितवसेनेव कालो निद्दिट्ठो, न उतुसंवच्छरादिवसेन नियमेत्वाति आह ‘‘तत्थ किञ्चापी’’तिआदि। उतुसंवच्छरादिवसेन नियमं अकत्वा समय-सद्दस्स वचने अयम्पि गुणो लद्धो होतीति दस्सेन्तो ‘‘ये वा इमे’’तिआदिमाह। सामञ्ञजोतना हि विसेसे अवतिट्ठतीति। तत्थ दिट्ठधम्मसुखविहारसमयो देवसिकं झानसमापत्तीहि वीतिनामनकालो, विसेसतो सत्तसत्ताहानि। पकासाति दससहस्सिलोकधातुया पकम्पनओभासपातुभावादीहि पाकटा। यथावुत्तप्पभेदेसुयेव समयेसु एकदेसं पकारन्तरेहि सङ्गहेत्वा दस्सेतुं ‘‘यो चाय’’न्तिआदिमाह। तथा हि ञाणकिच्चसमयो अत्तहितपटिपत्तिसमयो च अभिसम्बोधिसमयो। अरियतुण्हिभावसमयो दिट्ठधम्मसुखविहारसमयो। करुणाकिच्चपरहितपटिपत्तिधम्मिकथासमयो देसनासमयेव।&lt;br&gt;&#xA;करणवचनेन निद्देसो कतो यथाति सम्बन्धो। तत्थाति अभिधम्मविनयेसु। तथाति भुम्मकरणेहि। अधिकरणत्थ आधारत्थो। भावो नाम किरिया, किरियाय किरियन्तरलक्खणं भावेनभावलक्खणम्। तत्थ यथा कालो सभावधम्मपरिच्छिन्नो सयं परमत्थतो अविज्जमानोपि आधारभावेन पञ्ञातो तङ्खणप्पवत्तानं ततो पुब्बे परतो च अभावतो ‘‘पुब्बण्हे जातो, सायन्हे गच्छती’’ति, च आदीसु, समूहो च अवयवविनिमुत्तो अविज्जमानोपि कप्पनामत्तसिद्धो अवयवानं आधारभावेन पञ्ञापीयति ‘‘रुक्खे साखा, यवरासियं सम्भूतो’’तिआदीसु, एवं इधापीति दस्सेन्तो आह ‘‘अधिकरणञ्हि…पे॰… धम्मान’’न्ति। यस्मिं काले, धम्मपुञ्जे वा कामावचरं कुसलं चित्तं उप्पन्नं होति, तस्मिंयेव काले, धम्मपुञ्जे च फस्सादयोपि होन्तीति अयञ्हि तत्थ अत्थो। यथा च गावीसु दुय्हमानासु गतो, दुद्धासु आगतोति दोहनकिरियाय गमनकिरिया लक्खीयति, एवं इधापि ‘‘यस्मिं समये, तस्मिं समये’’ति च वुत्ते सतीति अयमत्थो विञ्ञायमानो एव होति पदत्थस्स सत्ताविरहाभवतोति समयस्स सत्ताकिरियाय चित्तस्स उप्पादकिरिया, फस्सादीनं भवनकिरिया च लक्खीयति। यस्मिं समयेति यस्मिं नवमे खणे, योनिसोमनसिकारादिहेतुम्हि, पच्चयसमवाये वा सति कामावचरं कुसलं चित्तं उप्पन्नं होति, तस्मिंयेव खणे, हेतुम्हि, पच्चयसमवाये च सति फस्सादयोपि होन्तीति उभयत्थ समय-सद्दे भुम्मनिद्देसो कतो लक्खणभूतभावयुत्तोति दस्सेन्तो आह ‘‘खण…पे॰… लक्खीयती’’ति।&lt;br&gt;&#xA;हेतुअत्थो करणत्थो च सम्भवति ‘‘अन्नेन वसति, अज्झेनेन वसति, फरसुना छिन्दति, कुदालेन खणती’’तिआदीसु विय। वीतिक्कमञ्हि सुत्वा भिक्खुसङ्घं सन्निपातापेत्वा ओतिण्णवत्थुकं पुग्गलं पटिपुच्छित्वा, विगरहित्वा च तं तं वत्थुं ओतिण्णकालं अनतिक्कमित्वा तेनेव कालेन सिक्खापदानि पञ्ञपेन्तो भगवा विहरति सिक्खापदपञ्ञत्तिहेतुञ्च अपेक्खमानो ततियपाराजिकादीसु वियाति।&lt;br&gt;&#xA;अच्चन्तमेव आरम्भतो पट्ठाय याव देसनानिट्ठानं परहितपटिपत्तिसङ्खातेन करुणाविहारेन। तदत्थजोतनत्थन्ति अच्चन्तसंयोगत्थजोतनत्थम्। उपयोगवचननिद्देसो कतो यथा ‘‘मासं अज्झेती’’ति।&lt;br&gt;&#xA;पोराणाति अट्ठकथाचरिया। अभिलापमत्तभेदोति वचनमत्तेन विसेसो। तेन सुत्तविनयेसु विभत्तिब्यतयो कतोति दस्सेति।&lt;br&gt;&#xA;सेट्ठन्ति सेट्ठवाचकं वचनं सेट्ठन्ति वुत्तं सेट्ठगुणसहचरणतो। तथा उत्तमन्ति एत्थापि। गारवयुत्तोति गरुभावयुत्तो गरुगुणयोगतो, गरुकरणारहताय वा गारवयुत्तो।&lt;br&gt;&#xA;वुत्तोयेव न पन इध वत्तब्बो विसुद्धिमग्गस्स इमिस्सा अट्ठकथाय एकदेसभावतोति अधिप्पायो।&lt;br&gt;&#xA;अपिच भगे वनि, वमीति वा भगवा, भगे सीलादिगुणे वनि भजि सेवि, ते वा विनेय्यसन्तानेसु ‘‘कथं नु खो उप्पज्जेय्यु’’न्ति वनि याचि पत्थयीति भगवा, भगं वा सिरिं, इस्सरियं, यसञ्च वमि खेलपिण्डं विय छड्डयीति भगवा। तथा हि भगवा हत्थगतं सिरिं, चतुद्दीपिस्सरियं, चक्कवत्तिसम्पत्तिसन्निस्सयञ्च सत्तरतनसमुज्जलं यसं अनपेक्खो परिच्चजीति। अथ वा भानि नाम नक्खत्तानि, तेहि समं गच्छन्ति पवत्तन्तीति भगा, सिनेरुयुगन्धरादिगता भाजनलोकसोभा। ते भगवा वमि तप्पटिबद्धछन्दरागप्पहानेन पजहतीति एवम्पि भगे वमीति भगवा।&lt;br&gt;&#xA;‘‘धम्मसरीरं पच्चक्खं करोती’’ति ‘‘यो वो आनन्द मया धम्मो च विनयो च देसितो पञ्ञत्तो, सो वो ममच्चयेन सत्था’’ति वचनतो धम्मस्स सत्थुभावपरियायो विज्जतीति कत्वा वुत्तम्।&lt;br&gt;&#xA;वजिरसङ्घातसमानकायो परेहि अभेज्जसरीरत्ता। न हि भगवतो रूपकाये केनचि अन्तरायो सक्का कातुन्ति। देसनासम्पत्तिं निद्दिसति वक्खमानस्स सकलसुत्तस्स ‘‘एव’’न्ति निद्दिसनतो। सावकसम्पत्तिं निद्दिसति पटिसम्भिदाप्पत्तेन पञ्चसु ठानेसु भगवता एतदग्गे ठपितेन मया महासावकेन सुतं, तञ्च खो मयाव सुतं, न अनुस्सवितं, न परम्पराभतन्ति इमस्सत्थस्स दीपनतो। कालसम्पत्तिं निद्दिसति ‘‘भगवा’’ति पदस्स सन्निधाने पयुत्तस्स समय-सद्दस्स कालस्स बुद्धुप्पादपटिमण्डितभावदीपनतो। बुद्धुप्पादपरमा हि कालसम्पदा। तेनेतं वुच्चति –&lt;br&gt;&#xA;‘‘कप्पकसाये कलियुगे, बुद्धुप्पादो अहो महच्छरियम्।&lt;br&gt;&#xA;हुतावहमज्झे जातं, समुदितमकरन्दमरविन्द’’न्ति॥&lt;br&gt;&#xA;भगवाति देसकसम्पत्तिं निद्दिसति गुणविसिट्ठसत्तुत्तमगारवाधिवचनतो।&lt;br&gt;&#xA;विज्जन्तरिकायाति विज्जुनिच्छरणक्खणे। अन्तरतोति हदये। अन्तराति आरब्भ निप्फत्तीनं वेमज्झे। अन्तरिकायाति अन्तराळे। एत्थ च ‘‘तदन्तरं को जानेय्य, एतेसं अन्तरा कप्पा, गणनातो असङ्खिया, अन्तरन्तरा कथं ओपातेती’’ति च आदीसु विय कारणवेमज्झेसु वत्तमाना अन्तरा-सद्दा एव उदाहरितब्बा सियुं, न पन चित्तखणविवरेसु वत्तमाना अन्तरन्तरिका-सद्दा। अन्तरा-सद्दस्स हि अयं अत्थुद्धारोति। अयं पनेत्थ अधिप्पायो सिया – येसु अत्थेसु अन्तरा-सद्दो वत्तति, तेसु अन्तरसद्दोपि वत्ततीति समानत्थत्ता अन्तरा-सद्दत्थे वत्तमानो अन्तर-सद्दो उदाहटो, अन्तरा-सद्दो एव वा ‘‘यस्सन्तरतो’’ति एत्थ गाथासुखत्थं रस्सं कत्वा वुत्तोति दट्ठब्बम्। अन्तरा-सद्दो एव पन इक-सद्देन पदं वड्ढेत्वा ‘‘अन्तरिका’’ति वुत्तोति एवमेत्थ उदाहरणोदाहरितब्बानं विरोधाभावो दट्ठब्बो। अयोजियमाने उपयोगवचनं न पापुणाति सामिवचनस्स पसङ्गे अन्तरा-सद्दयोगेन उपयोगवचनस्स इच्छितत्ता। तेनेवाह ‘‘अन्तरासद्देन युत्तत्ता उपयोगवचनं कत’’न्ति।&lt;br&gt;&#xA;‘‘नियतो सम्बोधिपरायणो, अट्ठानमेतं भिक्खवे अनवकासो, यं दिट्ठिसम्पन्नो पुग्गलो सञ्चिच्च पाणं जीविता वोरोपेय्य, ‘‘नेतं ठानं विज्जती’’ तिआदिवचनतो दिट्ठिसीलानं नियतसभावत्ता सोतापन्नापि अञ्ञमञ्ञं दिट्ठिसीलसामञ्ञेन संहता, पगेव सकदागामिआदयो। ‘‘तथारूपाय दिट्ठिया दिट्ठिसामञ्ञगतो विहरति, तथारूपेसु सीलेसु सीलसामञ्ञगतो विहरती’’ति वचनतो पुथुज्जनानम्पि दिट्ठिसीलसामञ्ञेन संहतभावो लब्भतियेव।&lt;br&gt;&#xA;सुप्पियोपि खोति एत्थ खो-सद्दो अवधारणत्थो ‘‘अस्सोसि खो’’तिआदीसु विय। तेन अद्धानमग्गपटिपन्नो अहोसियेव, नास्स मग्गपटिपत्तिया कोचि अन्तरायो अहोसीति अयमत्थो दीपितो होति। तत्राति वा कालस्स पटिनिद्देसो। सोपि हि ‘‘एकं समय’’न्ति पुब्बे अधिकतो। यञ्हि समयं भगवा अन्तरा राजगहञ्च नाळन्दञ्च अद्धानमग्गपटिपन्नो, तस्मिंयेव समये सुप्पियोपि तं मग्गं पटिपन्नो अवण्णं भासति, ब्रह्मदत्तो च वण्णं भासतीति। परियायति परिवत्ततीति परियायो, वारो। परियायेति देसेतब्बमत्थं पटिपादेतीति परियायो, देसना। परियायति अत्तनो फलं परिग्गहेत्वा पवत्ततीति परियायो, कारणन्ति एवं परियाय-सद्दस्स वारादीसु पवत्ति वेदितब्बा। कारणेनाति कारणपतिरूपकेन। तथा हि वक्खति ‘‘अकारणमेव कारणन्ति वत्वा’’ति। कस्मा पनेत्थ ‘‘अवण्णं भासती’’ति, ‘‘वण्णं भासती’’ति च वत्तमानकालनिद्देसो कतो, ननु सङ्गीतिकालतो सो अवण्णवण्णानं भासितकालो अतीतोति? सच्चमेतं, ‘‘अद्धानमग्गपटिपन्नो होती’’ति एत्थ होति-सद्दो विय अतीतकालत्थो भासति-सद्दो च दट्ठब्बो। अथ वा यस्मिं काले तेहि अवण्णो वण्णो च भासीयति, तं अपेक्खित्वा एवं वुत्तम्। एवञ्च कत्वा ‘‘तत्राति कालस्स पटिनिद्देसो’’ति इदञ्च वचनं समत्थितं होति।&lt;br&gt;&#xA;अकारणन्ति अयुत्तिं, अनुपपत्तिन्ति अत्थो। न हि अरसरूपतादयो दोसा भगवति संविज्जन्ति, धम्मसङ्घानञ्च दुरक्खातदुप्पटिपन्नतादयोति। अकारणन्ति वा युत्तकारणरहितं, पटिञ्ञामत्तन्ति अधिप्पायो । इमस्मिञ्च अत्थे कारणन्ति वत्वाति कारणं वाति वत्वाति अत्थो। अरसरूपादीनञ्चेत्थ जातिवुड्ढेसु अभिवादनादिसामीचिकम्माकरणं कारणं, तथा उत्तरिमनुस्सधम्मालमरियञाणदस्सनाभावस्स सुन्दरिकामगुणादिनवबोधो, संसारस्स आदिकोटिया अपञ्ञायनपटिञ्ञा, अब्याकतवत्थुब्याकरणन्ति एवमादयो, तथा असब्बञ्ञुतादीनं कमावबोधादयो यथारहं निद्धारेतब्बा। तथा तथाति जातिवुड्ढानं अनभिवादनादिआकारेन।&lt;br&gt;&#xA;अवण्णं भासमानोति अवण्णंभासनहेतु। हेतुअत्थो हि अयं मान-सद्दो। अनयब्यसनं पापुणिस्सति एकन्तमहासावज्जत्ता रतनत्तयोपवादस्स। तेनेवाह –&lt;br&gt;&#xA;‘‘यो निन्दियं पसंसति,&lt;br&gt;&#xA;तं वा निन्दति यो पसंसियो।&lt;br&gt;&#xA;विचिनाति मुखेन सो कलिं,&lt;br&gt;&#xA;कलिना तेन सुखं न विन्दती’’ति॥&lt;br&gt;&#xA;‘‘अम्हाकं आचरियो’’तिआदिना ब्रह्मदत्तस्स संवेगुप्पत्तिं, अत्तनो आचरिये कारुञ्ञप्पवत्तिञ्च दस्सेत्वा किञ्चापि अन्तेवासिना आचरियस्स अनुकूलेन भवितब्बं, अयं पन पण्डितजातिकत्ता न एदिसेसु तं अनुवत्ततीति, इदानि तस्स कम्मस्सकतञ्ञाणप्पवत्तिं दस्सेन्तो ‘‘आचरिये खो पना’’तिआदिमाह। वण्णं भासितुं आरद्धो ‘‘अपिनामायं एत्तकेनापि रतनत्तयावण्णतो ओरमेय्या’’ति। वण्णीयतीति वण्णो, गुणो। वण्णनं गुणसङ्कित्तनन्ति वण्णो, पसंसा। संञ्ञूळ्हाति गन्थिता, निबन्धिताति अत्थो। अतित्थेन पक्खन्दो धम्मकथिकोति न वत्तब्बो अपरिमाणगुणत्ता बुद्धादीनं , निरवसेसानञ्च तेसं इध पकासनं पाळिसंवण्णनायेव सम्पज्जतीति। अनुस्सवादीति एत्थ आदि-सद्देन आकारपरिवितक्कदिट्ठिनिज्झानक्खन्तियो सङ्गण्हाति। अत्तनो थामेन वण्णं अभासि, न पन बुद्धादीनं गुणानुरूपन्ति अधिप्पायो। असङ्ख्यय्यापरिमितप्पभेदा हि बुद्धादीनं गुणा। वुत्तञ्हेतं –&lt;br&gt;&#xA;‘‘बुद्धोपि बुद्धस्स भणेय्य वण्णं,&lt;br&gt;&#xA;कप्पम्पि चे अञ्ञमभासमानो।&lt;br&gt;&#xA;खीयेथ कप्पो चिरदीघमन्तरे,&lt;br&gt;&#xA;वण्णो न खीयेथ तथागतस्सा’’ति॥&lt;br&gt;&#xA;इधापि वक्खति ‘‘अप्पमत्तकं खो पनेत’’न्तिआदि।&lt;br&gt;&#xA;इति ह तेति एत्थ इतीति वुत्तप्पकारपरामसनम्। ह-कारो निपातमत्तन्ति आह ‘‘एवं ते’’ति।&lt;br&gt;&#xA;इरियापथानुबन्धनेन अनुबन्धा होन्ति, न पन सम्मापटिपत्तिअनुबन्धनेनाति अधिप्पायो। तस्मिं कालेति यस्मिं संवच्छरे उतुम्हि मासे पक्खे वा भगवा तं अद्धानमग्गं पटिपन्नो, तस्मिं काले। तेनेव हि किरियाविच्छेददस्सनवसेन ‘‘राजगहे पिण्डाय चरती’’ति वत्तमानकालनिद्देसो कतो। सोति एवं राजगहे वसमानो भगवा। तं दिवसन्ति यं दिवसं अद्धानमग्गपटिपन्नो, तं दिवसम्। तं अद्धानं पटिपन्नो नाळन्दायं वेनेय्यानं विविध हितसुखनिप्फत्तिं आकङ्खमानो इमिस्सा च अट्ठुप्पत्तिया तिविधसीलालङ्कतं नानाविधकुहनलपनादिमिच्छाजीवविद्धंसनं द्वासट्ठिदिट्ठिजालविनिवेठनं दससहस्सिलोकधातुपकम्पनं ब्रह्मजालसुत्तन्तं देसेस्सामीति। एत्तावता ‘‘कस्मा पन भगवा तं अद्धानं पटिपन्नो’’ति चोदना विसोधिता होति। ‘‘कस्मा च सुप्पियो अनुबन्धो’’ति अयं पन चोदना ‘‘भगवतो तं मग्गं पटिपन्नभावं अजानन्तो’’ति एतेन विसोधिता होति। न हि सो भगवन्तं दट्ठुमेव इच्छतीति। तेनेवाह ‘‘सचे पन जानेय्य, नानुबन्धेय्या’’ति।&lt;br&gt;&#xA;नीलपीतलोहितोदातमञ्जिट्ठपभस्सरवसेन ‘‘छब्बण्णरस्मियो। ‘‘समन्ता असीतिहत्थप्पमाणे’’ति तासं रस्मीनं पकतिया पवत्तिट्ठानवसेन वुत्तम्। ‘‘तस्मिं किर समये’’ति च तस्मिं अद्धानगमनसमये बुद्धसिरिया अनिगूहितभावदस्सनत्थं वुत्तम्। न हि तदा तस्सा निगूहने पक्कुसातिअभिगमनादीसु विय किञ्चिपि कारणं अत्थीति। रतनावेळं रतनवटंसकम्। चीनपिट्ठचुण्णं सिन्धनचुण्णम्।&lt;br&gt;&#xA;ब्यामप्पभापरिक्खेपविलासिनी च अस्स भगवतो लक्खणमालाति महापुरिसलक्खणानि अञ्ञमञ्ञपटिबद्धत्ता एवमाह। द्वत्तिंसाय चन्दमण्डलानं माला केनचि गन्थेत्वा ठपिता यदि सियाति परिकप्पनवसेनाह ‘‘गन्थेत्वा ठपितद्वत्तिंसचन्दमालाया’’ति। सिरिं अभिभवन्ती इवाति सम्बन्धो। एस नयो सूरियमालायातिआदीसुपि। महाथेराति महासावके सन्धायाह। एवं गच्छन्तं भगवन्तं भिक्खू च दिस्वा अथ अत्तनो परिसं अवलोकेसीति सम्बन्धो। ‘‘यस्मा पनेसा’’तिआदिना ‘‘कस्मा च सो रतनत्तयस्स अवण्णं भासती’’ति चोदनं विसोधेति। इतीति एवं, वुत्तप्पकारेनाति अत्थो। इमेहि द्वीहीति लाभपरिवारहानिं निगमनवसेन दस्सेति। भगवतो विरोधानुनयाभाववीमंसनत्थं एते अवण्णं वण्णञ्च भासन्तीति अपरे। ‘‘मारेन अन्वाविट्ठा एवं करोन्ती’’ति च वदन्ति।&lt;br&gt;&#xA;२. अम्बलट्ठिकाय अविदूरे भवत्ता उय्यानं अम्बलट्ठिका यथा ‘‘वरुणानगरं, गोदागामो’’ति। केचि पन ‘‘अम्बलट्ठिकाति यथावुत्तनयेनेव एकगामो’’ति वदन्ति । तेसं मते अम्बलट्ठिकायन्ति समीपत्थे भुम्मवचनम्। राजागारकं वेस्सवणमहाराजदेवायतनन्ति एके। बहुपरिस्सयोति बहुपद्दवो। ‘‘सद्धिं अन्तेवासिना ब्रह्मदत्तेन माणवेना’’ति वुत्तं सीहळट्ठकथायम्। तञ्च खो पाळि आरुळ्हवसेनेव, न पन तदा सुप्पियस्स परिसाय अभावतो। कस्मा पनेत्थ ब्रह्मदत्तोयेव पाळि आरुळ्हो, न सुप्पियस्स परिसाति? पयोजनाभावतो। यथा चेतं, एवं अञ्ञम्पि एदिसं पयोजनाभावतो सङ्गीतिकारेहि न सङ्गहितन्ति दट्ठब्बम्। केचि पन ‘‘वुत्तन्ति पाळियं वुत्त’’न्ति वदन्ति, तं न युज्जति पाळिआरुळ्हवसेन पाळियं वुत्तन्ति आपज्जनतो। तस्मा यथावुत्तनयेनेवेत्थ अत्थो गहेतब्बो। परिवारेत्वा निसिन्नो होतीति सम्बन्धो।&lt;br&gt;&#xA;३. कथाधम्मोति कथासभावो, कथाधम्मो उपपरिक्खाविधीति केचि। नीयतीति नयो, अत्थो। सद्दसत्थं अनुगतो नयो सद्दनयो। तत्थ हि अनभिण्हवुत्तिके अच्छरिय-सद्दो इच्छितो। तेनेवाह ‘‘अन्धस्स पब्बतारोहणं विया’’ति। अच्छरायोग्गन्ति अच्छरियन्ति निरुत्तिनयो , सो पन यस्मा पोराणट्ठकथायं आगतो, तस्मा आह ‘‘अट्ठकथानयोति। यावञ्चिदं सुप्पटिविदिताति सम्बन्धो, तस्स यत्तकं सुट्ठु पटिविदिता, तं एत्तकन्ति न सक्का अम्हेहि पटिविज्झितुं, अक्खातुं वाति अत्थो। तेनेवाह ‘‘तेन सुप्पटिविदितताय अप्पमेय्यतं दस्सेती’’ति।&lt;br&gt;&#xA;पकतत्थपटिनिद्देसो तं-सद्दोति तस्स ‘‘भगवता’’तिआदीहि पदेहि समानाधिकरणभावेन वुत्तस्स येन अभिसम्बुद्धभावेन भगवा पकतो सुपाकटो च होति, तं अभिसम्बुद्धभावं सद्धिं आगमनपटिपदाय अत्थभावेन दस्सेन्तो ‘‘यो सो…पे॰… अभिसम्बुद्धो’’ति आह। सतिपि ञाणदस्सन-सद्दानं इध पञ्ञावेवचनभावे तेन तेन विसेसेन नेसं सविसयविसेसप्पवत्तिदस्सनत्थं असाधारणञाणविसेसवसेन विज्जत्तयवसेन विज्जाभिञ्ञानावरणवसेन सब्बञ्ञुतञ्ञाणमंसचक्खुवसेन पटिवेधदेसनाञाणवसेन च तदत्थं योजेत्वा दस्सेन्तो ‘‘तेसं तेस’’न्तिआदिमाह। तत्थ आसयानुसयं जानताआसयानुसयञाणेन। सब्बञेय्यधम्मं पस्सता सब्बञ्ञुतानावरणञाणेहि।&lt;br&gt;&#xA;पुब्बेनिवासादीहीति पुब्बेनिवासासवक्खयञाणेहि। पटिवेधपञ्ञायाति अरियमग्गपञ्ञाय। अरीनन्ति किलेसारीनं, पञ्चविधमारानं वा, सासनपच्चत्थिकानं वा अञ्ञतित्थियानं, तेसं हननं पाटिहारियेहि अभिभवनं, अप्पटिभानताकरणं, अज्झुपेक्खनञ्च। केसिविनयसुत्तञ्चेत्थ निदस्सनम्।&lt;br&gt;&#xA;तथा ठानाठानादीनि जानता, यथाकम्मूपगे सत्ते पस्सता, सवासनानं आसवानं खीणत्ता अरहता, अभिञ्ञेय्यादिभेदे धम्मे अभिञ्ञेय्यादितो अविपरीतावबोधतो सम्मासम्बुद्धेन । अथ वा तीसु कालेसु अप्पटिहतञाणताय जानता, तिण्णम्पि कम्मानं ञाणानुपरिवत्तितो निसम्मकारिताय पस्सता, दवादीनम्पि अभावसाधिकाय पहानसम्पदाय अरहता, छन्दादीनं अहानिहेतुभूताय अपरिक्खयपटिभानसाधिकाय सब्बञ्ञुताय सम्मासम्बुद्धेनाति एवं दसबलट्ठारसावेणिकबुद्धधम्मेहिपि योजना वेदितब्बा।&lt;br&gt;&#xA;यदिपि हीनकल्याणभेदेन दुविधाव अधिमुत्ति पाळियं वुत्ता, पवत्तिआकारवसेन पन अनेकभेदभिन्नाति आह ‘‘नानाधिमुत्तिकता’’ति। सा पन अधिमुत्ति अज्झासयधातु, तदपि तथा तथा दस्सनं खमनं रोचनञ्चाति आह ‘‘नानाज्झासयता…पे॰… रुचिता’’ति। नानाधिमुत्तिकतञाणेनाति चेत्थ सब्बञ्ञुतञाणं अधिप्पेतं, न दसबलञाणन्ति आह ‘‘सब्बञ्ञुतञाणेना’’ति। इति ह मेति एत्थ एवं-सद्दत्थो इति-सद्दो, ह-कारो निपातमत्तं सरलोपो च कतोति दस्सेतुं वुत्तं ‘‘एवं इमे’’ति।&lt;br&gt;&#xA;४. अरहत्तमग्गेन समुग्घातं कतं, यतो ‘‘नत्थि अब्यावटमनो’’ति बुद्धधम्मेसु वुच्चति। वीतिनामेत्वा फलसमापत्तीहि। निवासेत्वा विहारनिवासनपरिवत्तनवसेन। ‘‘कदाचि एकको’’तिआदि तेसं तेसं विनेय्यानं विनयनानुकूलं भगवतो उपसङ्कमदस्सनम्। पादनिक्खेपसमये भूमिया समभावापत्ति सुप्पतिट्ठितपादताय निस्सन्दफलं, न इद्धिनिम्मानम्। ‘‘ठपितमत्ते दक्खिणपादे’’ति बुद्धानं सब्बदक्खिणताय वुत्तम्। अरहत्ते पतिट्ठहन्तीति सम्बन्धो।&lt;br&gt;&#xA;दुल्लभा सम्पत्तीति सतिपि मनुस्सत्तपटिलाभे पतिरूपदेसवासइन्द्रियावेकल्लसद्धापटिलाभादयो गुणा दुल्लभाति अत्थो। चातुमहाराजिकभवनन्ति चातुमहाराजिकदेवलोके सुञ्ञविमानानि गच्छन्तीति अत्थो। एस नयो तावतिंसभवनादीसुपि। कालयुत्तन्ति इमिस्सा वेलाय इमस्स एवं वत्तब्बन्ति तंतंकालानुरूपम्। समययुत्तन्ति तस्सेव वेवचनं, अट्ठुप्पत्तिअनुरूपं वा। अथ वा समययुत्तन्ति हेतूदाहरणसहितम्। कालेन सापदेसञ्हि भगवा धम्मं देसेति। उतुं गण्हपेति, न पन मलं पक्खालेतीति अधिप्पायो। न हि भगवतो काये रजोजल्लं उपलिम्पतीति।&lt;br&gt;&#xA;किलासुभावो किलमथो। सीहसेय्यं कप्पेति सरीरस्स किलासुभावमोचनत्थन्ति योजेतब्बम्। ‘‘बुद्धचक्खुना लोकं वोलोकेती’’ति इदं पच्छिमयामे भगवतो बहुलआचिण्णवसेन वुत्तम्। अप्पेकदा अवसिट्ठबलञाणेहि सब्बञ्ञुतञाणेन च भगवा तमत्थं साधेतीति। ‘‘इमे दिट्ठिट्ठाना’’तिआदिदेसना सीहनादो। तेसं ‘‘वेदनापच्चया तण्हा’’ तिआदिना पच्चयाकारं समोधानेत्वा। ‘‘सिनेरुं उक्खिपन्तो विय नभं पहरन्तो विय चा’’ति इदं ब्रह्मजालदेसनाय अनञ्ञसाधारणत्ता सुदुक्करतादस्सनत्थं वुत्तम्। एतन्ति ‘‘येन, तेना’’ति एतं पदद्वयम्। येनाति वा हेतुम्हि करणवचनं, येन कारणेन सो मण्डलमाळो उपसङ्कमितब्बो, तेन कारणेन उपसङ्कमीति अत्थो, कारणं पन ‘‘इमे भिक्खू’’तिआदिना अट्ठकथायं वुत्तंएव। कट्ठन्ति निसीदनयोग्यं दारुक्खन्धम्।&lt;br&gt;&#xA;पुरिमोति ‘‘कतमाय नु भवथा’’ति एवं वुत्तो अत्थो। का च पन वोति एत्थ च-सद्दो ब्यतिरेके। तेन यथापुच्छिताय कथाय वक्खमानं विप्पकतभावं जोतेति। पन-सद्दो वचनालङ्कारो। याय हि कथाय ते भिक्खू सन्निसिन्ना, सा एव अन्तराकथाभूता विप्पकता विसेसेन पुन पुच्छीयतीति। अञ्ञाति अन्तरासद्दस्स अत्थमाह। अञ्ञत्थे हि अयं अन्तरा-सद्दो ‘‘भूमन्तरं समयन्तर’’न्तिआदीसु विय। अन्तराति वा वेमज्झेति अत्थो। ननु च तेहि भिक्खूहि सा कथा यथाधिप्पायं ‘‘इति ह मे’’तिआदिना निट्ठपिता येवाति? न निट्ठापिता भगवतो उपसङ्कमनेन उपच्छिन्नत्ता। यदि हि भगवा तस्मिं खणे न उपसङ्कमेय्य भिय्योपि तप्पटिबद्धायेव कथा पवत्तेय्युं, भगवतो उपसङ्कमनेन पन न पवत्तेसुम्। तेनेवाह अयं खो…पे॰… अनुप्पत्तो’’ति। कस्मा पनेत्थ धम्मविनयसङ्गहे करियमाने निदानवचनं, ननु भगवतो वचनमेव सङ्गहेतब्बन्ति? वुच्चतेदेसनाय ठितिअसम्मोससद्धेय्यभावसम्पादनत्थम्। कालदेसदेसकवत्थुधम्मपटिग्गाहकपटिबद्धा हि देसना चिरट्ठितिका होति, असम्मोसधम्मा सद्धेय्या च। देसकालकत्तुसोतुनिमित्तेहि उपनिबन्धो विय वोहारविनिच्छयो, तेनेव चायस्मता महाकस्सपेन ‘‘ब्रह्मजालं आवुसो आनन्द कत्थ भासित’’न्तिआदिना देसादिपुच्छासु कतासु तासं विस्सज्जनं करोन्तेन धम्मभण्डागारिकेन निदानं भासितन्ति तयिदमाह ‘‘काल…पे॰… निदानं भासित’’न्ति।&lt;br&gt;&#xA;अपिच सत्थुसिद्धिया निदानवचनम्। तथागतस्स हि भगवतो पुब्बरचनानुमानागमतक्काभावतो सम्मासम्बुद्धत्तसिद्धि। सम्मासम्बुद्धभावेन हिस्स पुब्बरचनादीनं अभावो सब्बत्थ अप्पटिहतञाणचारताय, एकप्पमाणत्ता च ञेय्यधम्मेसु। तथा आचरियमुट्ठिधम्ममच्छरियसत्थुसावकानुरोधाभावतो खीणासवत्तसिद्धि। खीणा सवताय हिस्स आचरियमुट्ठिआदीनं अभावो, विसुद्धा च परानुग्गहप्पवत्ति। इति देसकदोसभूतानं दिट्ठिचारित्तसम्पत्तिदूसकानं अविज्जातण्हानं अभावसूचकेहि, ञाणप्पहानसम्पदाभि ब्यञ्जनकेहि च सम्बुद्धविसुद्धभावेहि पुरिमवेसारज्जद्वयसिद्धि, ततो एव च अन्तरायिकनिय्यानिकधम्मेसु सम्मोहाभावसिद्धितो पच्छिमवेसारज्जद्वयसिद्धीति भगवतो चतुवेसारज्जसमन्नागमो , अत्तहितपरहितप्पटिपत्ति च पकासिता होति निदानवचनेन सम्पत्तपरिसाय अज्झासयानुरूपं ठानुप्पत्तिकप्पटिभानेन धम्मदेसनादीपनतो, ‘‘जानता पस्सता’’तिआदि वचनतो च। तेन वुत्तं ‘‘सत्थुसिद्धिया निदानवचन’’न्ति।&lt;br&gt;&#xA;तथा सत्थुसिद्धिया निदानवचनम्। ञाणकरुणापरिग्गहितसब्बकिरियस्स हि भगवतो नत्थि निरत्थिका पवत्ति, अत्तहितत्था वा, तस्मा परेसंयेव अत्थाय पवत्तसब्बकिरियस्स सम्मासम्बुद्धस्स सकलम्पि कायवचीमनोकम्मं सत्थुभूतं, न कब्यरचनादिसासनभूतम्। तेन वुत्तं ‘‘सत्थुसिद्धिया निदानवचन’’न्ति। अपिच सत्थुनो पमाणभूतताविभावनेन सासनस्स पमाणभावसिद्धिया निदानवचनम्। ‘‘भगवता’’ति हि इमिना तथागतस्स गुणविसिट्ठसत्तुत्तमादिभावदीपनेन, ‘‘जानता’’तिआदिना आसयानुसयञाणादिपयोगदीपनेन च अयमत्थो साधितो होति। इदमेत्थ निदानवचनपयोजनस्स मुखमत्तदस्सनम्। को हि समत्थो बुद्धानुबुद्धेन धम्मभण्डागारिकेन भासितस्स निदानस्स पयोजनानि निरवसेसतो विभावेतुन्ति।&lt;br&gt;&#xA;निदानवण्णना निट्ठिता।&lt;br&gt;&#xA;५. निक्खित्तस्साति देसितस्स। देसनापि हि देसेतब्बस्स सीलादिअत्थस्स विनेय्यसन्तानेसु निक्खिपनतो ‘‘निक्खेपो’’ति वुच्चति। तत्थ यथा अनेकसतअनेकसहस्सभेदानिपि सुत्तन्तानि संकिलेसभागियादिसासनप्पट्ठाननयेन सोळसविधतं नातिवत्तन्ति, एवं अत्तज्झासयादिसुत्तनिक्खेपवसेन चतुब्बिधभावन्ति आह ‘‘चत्तारो सुत्तनिक्खेपा’’ति। कामञ्चेत्थ अत्तज्झासयस्स, अट्ठुप्पत्तिया च परज्झासयपुच्छाहि सद्धिं संसग्गभेदो सम्भवति अज्झासयपुच्छानुसन्धिसब्भावतो, अत्तज्झासयअट्ठुप्पत्तीनं पन अञ्ञमञ्ञं संसग्गो नत्थीति नयिध निरवसेसो वित्थारनयो सम्भवति, तस्मा ‘‘चत्तारो सुत्तनिक्खेपा’’ति वुत्तम्। अथ वा यदिपि अट्ठुप्पत्तिया अज्झासयेन सिया संसग्गभेदो, तदन्तोगधत्ता पन सेसनिक्खेपानं मूलनिक्खेपवसेन चत्तारोव दस्सिताति दट्ठब्बम्। सो पनायं सुत्तनिक्खेपो सामञ्ञभावतो पठमं विचारेतब्बो, तस्मिं विचारिते यस्सा अट्ठुप्पत्तिया इदं सुत्तं निक्खित्तं, तस्सा विभागवसेन ‘‘ममं वा भिक्खवे’’तिआदिना (दी॰ नि॰ १.५, ६), ‘‘अप्पमत्तकं खो पनेत’’न्तिआदिना (दी॰ नि॰ १.७), ‘‘अत्थि भिक्खवे’’तिआदिना (दी॰ नि॰ १.२८) च पवत्तानं सुत्तानं सुत्तपदेसानं वण्णना वुच्चमाना तंतंअनुसन्धिदस्सनसुखताय सुविञ्ञेय्या होतीति आह ‘‘सुत्तनिक्खेपं विचारेत्वा वुच्चमाना पाकटा होती’’ति।&lt;br&gt;&#xA;‘‘सुत्तनिक्खेपा’’तिआदीसु निक्खिपनं निक्खेपो, सुत्तस्स निक्खेपो सुत्तस्स कथनं सुत्तनिक्खेपो, सुत्तदेसनाति अत्थो। निक्खिपीयतीति वा निक्खेपो, सुत्तंयेव निक्खेपो सुत्तनिक्खेपो। अत्तनो अज्झासयो अत्तज्झासयो, सो अस्स अत्थि सुत्तदेसनाकारणभूतोति अत्तज्झासयो। अत्तनो अज्झासयो एतस्साति वा अत्तज्झासयो। परज्झासयोति एत्थापि एसेव नयो। पुच्छाय वसो पुच्छावसो, सो एतस्स अत्थीति पुच्छवसिको। अरणीयतो अत्थो, सुत्तदेसनाय वत्थु। अत्थस्स उप्पत्ति अत्थुप्पत्ति, अत्थुप्पत्तियेव अट्ठुप्पत्ति, सा एतस्स अत्थीति अट्ठुप्पत्तिको। अथ वा निक्खिपीयति सुत्तं एतेनाति सुत्तनिक्खेपो, अत्तज्झासयादि एव। एतस्मिं पन अत्थविकप्पे अत्तनो अज्झासयो अत्तज्झासयो, परेसं अज्झासयो परज्झासयो, पुच्छीयतीति पुच्छा, पुच्छितब्बो अत्थो। सोतब्बवसप्पवत्तं धम्मप्पटिग्गाहकानं वचनं पुच्छावसिका, तदेव निक्खेपसद्दापेक्खाय पुल्लिङ्गवसेन वुत्तं ‘‘पुच्छावसिको’’ति। तथा अट्ठुप्पत्तियेव ‘‘अट्ठुप्पत्तिको’’ति एवम्पेत्थ अत्थो वेदितब्बो।&lt;br&gt;&#xA;एत्थ च परेसं इन्द्रियपरिपाकादिकारणनिरपेक्खता अत्तज्झासयस्स विसुं निक्खेपभावो युत्तो। तेनेवाह ‘‘केवलं अत्तनो अज्झासयेनेव कथेती’’ति। परज्झासयपुच्छावसिकानं पन परेसं अज्झासयपुच्छानं देसनानिमित्तभूतानं उप्पत्तियं पवत्तितानं कथं अट्ठुप्पत्तियं अनवरोधो, पुच्छावसिकअट्ठुप्पत्तिकानं वा परज्झासयानुरोधेन पवत्तितदेसनत्ता कथं परज्झासये अनवरोधोति न चोदेतब्बमेतम्। परेसञ्हि अभिनीहारपरिपुच्छादिविनिमुत्तस्सेव सुत्तदेसनाकारणुप्पादस्स अट्ठुप्पत्तिभावेन गहितत्ता परज्झासयपुच्छावसिकानं विसुं गहणम्। तथा हि धम्मदायादसुत्तादीनं (म॰ नि॰ १.२९) आमिसुप्पादादिदेसनानिमित्तं ‘‘अट्ठुप्पत्ती’’ति वुच्चति। परेसं पुच्छं विना अज्झासयमेव निमित्तं कत्वा देसितो परज्झासयो, पुच्छावसेन देसितो पुच्छावसिकोति पाकटो यमत्थोति। अत्तनो अज्झासयेनेव कथेसि धम्मतन्तिठपनत्थन्ति दट्ठब्बम्। सम्मप्पधानसुत्तन्तहारकोति अनुपुब्बेन निद्दिट्ठानं संयुत्तके सम्मप्पधानपटिसंयुत्तानं सुत्तानं आवळि, तथा इद्धिपादहारकादि। विमुत्तिपरिपाचनीया धम्मा सद्धिन्द्रियादयो। अभिनीहारन्ति पणिधानम्।&lt;br&gt;&#xA;वण्णावण्णेति एत्थ ‘‘अच्छरियं आवुसो’’तिआदिना भिक्खुसङ्घेन वुत्तो वण्णोपि सङ्गहितो, तं पन अट्ठुप्पत्तिं कत्वा ‘‘अत्थि भिक्खवे अञ्ञे च धम्मा’’तिआदिना उपरि देसनं आरभिस्सतीति। ‘‘ममं वा भिक्खवे परे वण्णं भासेय्यु’’न्ति इमिस्सा देसनाय ब्रह्मदत्तेन वुत्तवण्णो अट्ठुप्पत्तीति कत्वा वुत्तं ‘‘अन्तेवासी वण्णम्। इति इमं वण्णावण्णं अट्ठुप्पत्तिं कत्वा’’ति। वा-सद्दो उपमानसमुच्चयसंसयववस्सग्गपदपूरणविकप्पादीसु बहूसु अत्थेसु दिस्सति। तथा हेस ‘‘पण्डितो वापि तेन सो’’तिआदीसु (ध॰ प॰ ६३) उपमाने दिस्सति, सदिसभावेति अत्थो। ‘‘तं वापि धीरा मुनि वेदयन्ती’’तिआदीसु (सु॰ नि॰ २०३) समुच्चये, ‘‘के वा इमे, कस्स वा’’तिआदीसु (पारा॰ २९६) संसये, ‘‘अयं वा इमेसं समणब्राह्मणानं सब्बबालो सब्बमूळ्हो’’तिआदीसु ववस्सग्गे, ‘‘न वायं कुमारको मत्तमञ्ञासी’’तिआदीसु (सं॰ नि॰ २.१५४) पदपूरणे, ‘‘ये हि केचि भिक्खवे समणा वा ब्राह्मणा वा’’तिआदीसु (म॰ नि॰ १.१७०) विकप्पे, इधायं विकप्पेयेवाति दस्सेन्तो आह ‘‘वा-सद्दो विकप्पनत्थो’’ति। पर-सद्दो अत्थेव अञ्ञत्थे ‘‘अहञ्चेव खो पन धम्मं देसेय्यं, परे च मे न आजानेय्यु’’न्तिआदीसु (दी॰ नि॰ २.६४, ६५; म॰ नि॰ १.२८१; म॰ नि॰ २.२२३; सं॰ नि॰ १.१७२; महाव॰ ४, ८) अत्थि अधिके ‘‘इन्द्रियपरोपरियत्तञाण’’न्तिआदीसु (पटि॰ म॰ मातिका ६८, १.१११) अत्थि पच्छाभागे ‘‘परतो आगमिस्सती’’तिआदीसु। अत्थि पच्चनीकभावे ‘‘उप्पन्नं परप्पवादं सह धम्मेन सुनिग्गहितं निग्गहेत्वा’’तिआदीसु (दी॰ नि॰ २.१६८)। इधापि पच्चनीकभावेति दस्सेन्तो आह ‘‘परेति पटिविरुद्धा’’ति।&lt;br&gt;&#xA;ईदिसेसुपीति एत्थ पि-सद्दो सम्भावने, तेन रतनत्तयनिमित्तम्पि अकुसलचित्तप्पवत्ति न कातब्बा, पगेव वट्टामिसलोकामिसनिमित्तन्ति दस्सेति। सभावधम्मतो अञ्ञस्स कत्तुअभावजोतनत्थं आहनतीति कत्तुअत्थे आघातसद्दं दस्सेति, तत्थ आहनतीति हिंसति विबाधति, उपतापेति चाति अत्थो। आहनति एतेन, आहननमत्तं वा आघातोति करणभावत्थापि सम्भवन्तियेव। एवं अवयवभेदनेन आघात-सद्दस्स अत्थं वत्वा इदानि तत्थ परियायेनपि अत्थं दस्सेन्तो ‘‘कोपस्सेतं अधिवचन’’न्ति आह। अयञ्च नयो ‘‘अप्पच्चयो अनभिरद्धी’’तिआदीसुपि यथासम्भवं वत्तब्बो। अप्पतीता होन्ति तेनाति पाकटपरियायेन अप्पच्चय-सद्दस्स अत्थदस्सनं, तंमुखेन पन न पच्चेति तेनाति अप्पच्चयोति दट्ठब्बम्। अभिराधयतीति साधयति। द्वीहीति आघातअनभिरद्धिपदेहि। एकेनाति अप्पच्चयपदेन। सेसानन्ति सञ्ञाविञ्ञाणक्खन्धानं, सञ्ञाविञ्ञाणअवसिट्ठसङ्खारक्खन्धसङ्खातानं वा। करणन्ति उप्पादनम्। आघातादीनञ्हि पवत्तिया पच्चयसमवायनं इध ‘‘करण’’न्ति वुत्तं, तं पन अत्थतो उप्पादनमेव। अनुप्पादनञ्हि सन्धाय भगवता ‘‘न करणीया’’ति वुत्तन्ति। पटिक्खित्तमेव एकुप्पादेकवत्थुकेकारम्मणेकनिरोधभावतो।&lt;br&gt;&#xA;तत्थाति तस्मिं मनोपदोसे। तुम्हन्ति ‘‘तुम्हाक’’न्ति इमिना समानत्थो एको सद्दो ‘‘यथा अम्हाक’’न्ति इमिना समानत्थो ‘‘अम्ह’’न्ति अयं सद्दो। यथाह, ‘‘तस्मा हि अम्हं दहरा न मिय्यरे’’ति (जा॰ १.९.९३, ९९)। ‘‘अन्तरायो’’ति इदं मनोपदोसस्स अकरणीयताय कारणवचनम्। यस्मा तुम्हाकंयेव च भवेय्य तेन कोपादिना पठमज्झानादीनं अन्तरायो, तस्मा ते कोपादिपरियायेन वुत्ता आघातादयो न करणीयाति अत्थो। तेन नाहं ‘‘सब्बञ्ञू’’ति इस्सरभावेन तुम्हे ततो निवारेमि, अथ खो इमिना नाम कारणेनाति दस्सेति। तं पन कारणवचनं यस्मा आदीनवविभावनं होति, तस्मा आह ‘‘आदीनवं दस्सेन्तो’’ति। ‘‘अपि नु तुम्हे’’तिआदिना मनोपदोसो न कालन्तरभाविनोयेव हितसुखस्स अन्तरायकरो, अथ खो तङ्खणप्पवत्तिरहस्सपि हितसुखस्स अन्तरायकरोति मनोपदोसे आदीनवं दळ्हतरं कत्वा दस्सेति। येसं केसञ्चि ‘‘परे’’तिआदीसु विय न पटिविरुद्धानंयेवाति अत्थो। तेनेवाह ‘‘कुपितो’’तिआदि।&lt;br&gt;&#xA;अन्धतमन्ति अन्धभावकरतमम्। यन्ति यत्थ। भुम्मत्थे हि एतं पच्चत्तवचनम्। यस्मिं काले कोधो सहते नरं, अन्धतमं तदा होतीति सम्बन्धो। यन्ति वा कारणवचनं, यस्मा कोधो उप्पज्जमानो नरं अभिभवति, तस्मा अन्धतमं तदा होति, यदा कोधोति अत्थो यंतंसद्दानं एकन्तसम्बन्धिभावतो। अथ वा यन्ति किरियाय परामसनम्। कोधो सहतेति यदेतं कोधस्स सहनं अभिभवनं, एतं अन्धकारतमभवनन्ति अत्थो। अथ वा यं नरं कोधो सहते अभिभवति, तस्स अन्धतमं तदा होति, ततो च कुद्धो अत्थं न जानाति, कुद्धो धम्मं न पस्सतीति। अन्तरतोति अब्भन्तरतो, चित्ततो वा।&lt;br&gt;&#xA;‘‘इदञ्चिदञ्च कारण’’न्ति इमिना सब्बञ्ञू एव अम्हाकं सत्था अविपरीतधम्मदेसनत्ता, स्वाक्खातो धम्मो एकन्तनिय्यानिकत्ता, सुप्पटिपन्नो सङ्घो संकिलेसरहितत्ताति इममत्थं दस्सेति। ‘‘इदञ्चिदञ्च कारण’’न्ति एतेन च ‘‘न सब्बञ्ञू’’तिआदिवचनं अभूतं अतच्छन्ति निब्बेठितं होति। दुतियं पदन्ति ‘‘अतच्छ’’न्ति पदम्। पठमस्साति ‘‘अभूत’’न्ति पदस्स। चतुत्थञ्चाति ‘‘न च पनेतं अम्हेसु संविज्जती’’ति पदम्। ततियस्साति ‘‘नत्थि चेतं अम्हेसू’’ति पदस्स। अवण्णेयेवाति कारणपतिरूपकं वत्वा दोसपतिट्ठापनवसेन निन्दने एव। न सब्बत्थाति केवलं अक्कोसनखुंसनवम्भनादीसु न एकन्तेन निब्बेठनं कातब्बन्ति अत्थो। वुत्तमेवत्थं ‘‘यदि ही’’तिआदिना पाकटं कत्वा दस्सेति।&lt;br&gt;&#xA;६. आनन्दन्ति पमोदन्ति एतेन धम्मेन तंसमङ्गिनो सत्ताति आनन्द-सद्दस्स करणत्थतं दस्सेति । सोभनं मनो अस्साति सुमनो, सोभनं वा मनो सुमनो, तस्स भावो सोमनस्सन्ति तदञ्ञधम्मानम्पि सम्पयुत्तानं सोमनस्सभावो आपज्जतीति? नापज्जति रुळ्हीसद्दत्ता यथा ‘‘पङ्कज’’न्ति दस्सेन्तो ‘‘चेतसिकसुखस्सेतं अधिवचन’’न्ति आह। उब्बिलयतीति उब्बिलं, भिन्दति पुरिमावत्थाय विसेसं आपज्जतीति अत्थो। उब्बिलमेव उब्बिलावितं, तस्स भावो उब्बिलावितत्तम्। याय उप्पन्नाय कायचित्तं वातपूरितभस्ता विय उद्धुमायनाकारप्पत्तं होति, तस्सा गेहस्सिताय ओदग्गियपीतिया एतं अधिवचनम्। तेनेवाह ‘‘उद्धच्चावहाया’’तिआदि। इधापि ‘‘किञ्चापि तेसं भिक्खूनं उब्बिलावितमेव नत्थि, अथ खो आयतिं कुलपुत्तानं एदिसेसुपि ठानेसु अकुसलुप्पत्तिं पटिसेधेन्तो धम्मनेत्तिं ठपेती’’ति, ‘‘द्वीहि पदेहि सङ्खारक्खन्धो, एकेन वेदनाक्खन्धो वुत्तो’’ति एत्थ ‘‘तेसं वसेन सेसानम्पि सम्पयुत्तधम्मानं करणं पटिक्खित्तमेवा’’ति च अट्ठकथायं, ‘‘पि-सद्दो सम्भावने’’तिआदिना इध च वुत्तनयेन अत्थो यथासम्भवं वेदितब्बो। ‘‘तुम्हंयेवस्स तेन अन्तरायो’’ति एत्थापि ‘‘अन्तरायोति इद’’न्तिआदिना हेट्ठा अवण्णपक्खे वुत्तनयेन अत्थो वेदितब्बो।&lt;br&gt;&#xA;कस्मा पनेतन्ति च वक्खमानंयेव अत्थं मनसि कत्वा चोदेति। आचरियो ‘‘सच्चं वण्णित’’न्ति तमत्थं पटिजानित्वा ‘‘तं पन नेक्खम्मनिस्सित’’न्तिआदिना परिहरति। तत्थ एतन्ति आनन्दादीनं अकरणीयतावचनम्। ननु भगवता वण्णितन्ति सम्बन्धो। कसिणेनाति कसिणताय सकलभावेन। केचि पन ‘‘जम्बुदीपस्साति करणे सामिवचन’’न्ति वदन्ति, तेसं मतेन कसिणजम्बुदीप-सद्दानं समानाधिकरणभावो दट्ठब्बो। तस्माति यस्मा गेहस्सितपीतिसोमनस्सं झानादीनं अन्तरायकरं, तस्मा। वुत्तञ्हेतं भगवता ‘‘सोमनस्सं पाहं देवानं इन्द दुविधेन वदामि सेवितब्बम्पि असेवितब्बम्पी’’ति (दी॰ नि॰ २.३५९)। ‘‘अयञ्ही’’तिआदि येन सम्पयुत्ता पीति अन्तरायकरी, तं दस्सनत्थं वुत्तम्। तत्थ ‘‘इदञ्हि लोभसहगतं पीतिसोमनस्स’’न्ति वत्तब्बं सिया, पीतिग्गहणेन पन सोमनस्सम्पि गहितमेव होति सोमनस्सरहिताय पीतिया अभावतोति पीतियेव गहिताति दट्ठब्बम्। अथ वा सेवितब्बासेवितब्बविभागवचनतो सोमनस्सस्स पाकटो अन्तरायकरभावो, न तथा पीतियाति पीतियेव लोभसहगतत्तेन विसेसेत्वा वुत्ता। ‘‘लुद्धो अत्थ’’न्तिआदिगाथानं ‘‘कुद्धो अत्थ’’न्तिआदि गाथासु विय अत्थो दट्ठब्बो।&lt;br&gt;&#xA;‘‘ममं वा भिक्खवे परे वण्णं भासेय्युं, धम्मस्स वा वण्णं भासेय्युं, सङ्घस्स वा वण्णं भासेय्युं, तत्र चे तुम्हे अस्सथ आनन्दिनो सुमना उब्बिलाविता, अपि नु तुम्हे परेसं सुभासितदुब्भासितं आजानेय्याथाति। नो हेतं भन्ते’’ति अयं ततियवारो, सो देसनाकाले नीहरित्वा देसेतब्बपुग्गलाभावतो देसनाय अनागतोपि तदत्थसम्भवतो अत्थतो आगतोयेवाति दट्ठब्बो यथा तं कथावत्थुपकरणं वित्थारवसेनाति अधिप्पायो। ‘‘अत्थतो आगतो येवा’’ति एतेन संवण्णनाकाले तथा बुज्झनकसत्तानं वसेन सो वारो आनेत्वा वत्तब्बोति दस्सेति। ‘‘यथेव ही’’तिआदिना तमेवत्थसम्भवं विभावेति। वुत्तनयेनाति ‘‘तत्र तुम्हेहीति तस्मिं वण्णे तुम्हेही’’तिआदिना, ‘‘दुतियं पदं पठमस्स पदस्स, चतुत्थञ्च ततियस्स वेवचन’’न्तिआदिना च वुत्तनयेन।&lt;/p&gt;</description>
    </item>
    <item>
      <title>०२. सामञ्ञफलसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/02_sAma~n~naphalasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/02_sAma~n~naphalasuttavaNNanA/</guid>
      <description>&lt;p&gt;२. सामञ्ञफलसुत्तवण्णना&lt;/p&gt;&#xA;&lt;h2 id=&#34;रजमचचकथवणणन&#34;&gt;राजामच्चकथावण्णना&lt;/h2&gt;&#xA;&lt;p&gt;१५०. राजगहेति एत्थ दुग्गजनपदट्ठानविसेससम्पदादियोगतो पधानभावेन राजूहि गहितन्ति राजगहन्ति आह ‘‘मन्धातु…पे॰… वुच्चती’’ति। तत्थ महागोविन्देन महासत्तेन परिग्गहितं रेणुआदीहि राजूहि परिग्गहितमेव होतीति महागोविन्दग्गहणम्। महागोविन्दोति महानुभावो एको पुरातनो राजाति केचि। परिग्गहितत्ताति राजधानीभावेन परिग्गहितत्ता। पकारेति नगरमापनेन रञ्ञा कारितसब्बगेहत्ता राजगहं, गिज्झकूटादीहि परिक्खित्तत्ता पब्बतराजेहि परिक्खित्तगेहसदिसन्तिपि राजगहं, सम्पन्नभवनताय राजमानं गेहन्ति पि राजगहं, संविहितारक्खताय अनत्थावहभावेन उपगतानं पटिराजूनं गहं गेहभूतन्तिपि राजगहं, राजूहि दिस्वा सम्मा पतिट्ठापितत्ता तेसं गहं गेहभूतन्तिपि राजगहं, आरामरामणेय्यकादीहि राजते, निवाससुखतादिना सत्तेहि ममत्तवसेन गय्हति, परिग्गय्हतीति वा राजगहन्ति एदिसे पकारे सो पदेसो ठानविसेसभावेन उळारसत्तपरिभोगोति आह ‘‘तं पनेत’’न्तिआदि। तेसन्ति यक्खानम्। वसनवनन्ति आपानभूमिभूतं उपवनम्।&lt;br&gt;&#xA;अविसेसेनाति ‘‘पातिमोक्खसंवरसंवुतो विहरति’’ (म॰ नि॰ १.६९; ३.७५; विभ॰ ५०८), ‘‘पठमं झानं उपसम्पज्ज विहरति, (दी॰ नि॰ १.२२६; सं॰ नि॰ २.१५२; अ॰ नि॰ ४.१२३; पारा॰ ११) ‘‘मेत्तासहगतेन चेतसा एकं दिसं फरित्वा विहरति’’, (दी॰ नि॰ १.५५६; ३.३०८; म॰ नि॰ १.७७, ४५९, ५०९; २.३०९, ३१५, ४५१, ४७१; ३.२३०; विभ॰ ६४२) ‘‘सब्बनिमित्तानं अमनसिकारा अनिमित्तं चेतोसमाधिं समापज्जित्वा विहरती’’तिआदीसु (म॰ नि॰ १.४५९) विय सद्दन्तरसन्निधानसिद्धेन विसेसपरामसनेन विना। इरियाय कायिककिरियाय पवत्तनूपायभावतो पथोति इरियापथो। ठानादीनञ्हि गतिनिवत्ति आदिअवत्थाहि विना न कञ्चि कायिककिरियं पवत्तेतुं सक्का। विहरति पवत्तति एतेन, विहरणञ्चाति विहारो, दिब्बभावावहो विहारो दिब्बविहारो, महग्गतज्झानानि। नेत्तियं पन ‘‘चतस्सो आरुप्पसमापत्तियो आनेञ्जा विहारा’’ति वुत्तम्। तं तासं मेत्ताझानादीनं ब्रह्मविहारता विय भावनाविसेसभावं सन्धाय वुत्तम्। अट्ठकथासु पन दिब्बभावावहसामञ्ञतो तापि ‘‘दिब्बविहारा’’ त्वेव वुत्ता। हितूपसंहारादिवसेन पवत्तिया ब्रह्मभूता सेट्ठभूता विहाराति ब्रह्मविहारा, मेत्ताझानादिका। अनञ्ञसाधारणत्ता अरियानं विहाराति अरियविहारा, चतस्सोपि फलसमापत्तियो। समङ्गीपरिदीपनन्ति समङ्गिभावपरिदीपनम्। इरियापथसमायोगपरिदीपनं इतरविहारसमायोगपरिदीपनस्स विसेसवचनस्स अभावतो, इरियापथसमायोगपरिदीपनस्स च अत्थसिद्धत्ता। विहरतीति एत्थ वि-सद्दो विच्छेदत्थजोतनो, हरतीति नेति, पवत्तेतीति अत्थो। तत्थ कस्स केन विच्छिन्दनं, कथं कस्स पवत्तनन्ति अन्तोलीनं चोदनं सन्धायाह ‘‘सो ही’’तिआदि।&lt;br&gt;&#xA;गोचरगामदस्सनत्थं ‘‘राजगहे’’ति वत्वा बुद्धानं अनुरूपनिवासनट्ठानदस्सनत्थं ‘‘अम्बवने’’ति वुत्तन्ति आह ‘‘इदमस्सा’’तिआदि। एतन्ति एतं ‘‘राजगहे’’ति भुम्मवचनं समीपत्थे ‘‘गङ्गाय गावो चरन्ति, कूपे गग्गकुल’’न्ति च यथा। कुमारेन भतोति कुमारभतो, सो एव कोमारभच्चो यथा भिसग्गमेव भेसज्जम्। दोसाभिसन्नन्ति वातपित्तादिवसेन उस्सन्नदोसम्। विरेचेत्वाति दोसपकोपतो विवेचेत्वा।&lt;br&gt;&#xA;अड्ढतेळसहीति अड्ढेन तेरसहि अड्ढतेरसहि भिक्खुसतेहि। तानि पन पञ्ञासाय ऊनानि तेरसभिक्खुसतानि होन्तीति आह ‘‘अड्ढसतेना’’तिआदि।&lt;br&gt;&#xA;राजतीति दिब्बति, सोभतीति अत्थो। रञ्जेतीति रमेति। रञ्ञोति पितु बिम्बिसाररञ्ञो। सासनट्ठेन हिंसनट्ठेन सत्तु।&lt;br&gt;&#xA;भारियेति गरुके अञ्ञेसं असक्कुणेय्ये वा। सुवण्णसत्थकेनाति सुवण्णमयेन सत्थकेन। अयोमयञ्हि रञ्ञो सरीरं उपनेतुं अयुत्तन्ति वदति। सुवण्णसत्थकेनाति वा सुवण्णपरिक्खतेन सत्थकेन बाहुं फालापेत्वाति सिरावेधवसेन बाहुं फलापेत्वा उदकेन सम्भिन्दित्वा पायेसि केवलस्स लोहितस्स गब्भिनित्थिया दुज्जीरभावतो। धुराति धुरभूता, गणस्स , धोरय्हाति अत्थो। धुरं नीहरामीति गणधुरं गणबन्धियं निब्बत्तेमि। ‘‘पुब्बे खो’’तिआदि खन्धकपाळि एव।&lt;br&gt;&#xA;पोत्थनियन्ति छुरिकं, यं ‘‘नखर’’न्तिपि [पोथनिकन्ति छुरिकं, यं खरन्तिपि (सारत्थ॰ टी॰ ३.३३९) पोथनिकन्ति छुरिकं, खरन्तिपि (वि॰ वि॰ टी॰ २.चूळवग्गवण्णना ३३९)] वुच्चति। दिवा दिवस्साति दिवस्सपि दिवा, मज्झन्हिकवेलायन्ति अत्थो।&lt;br&gt;&#xA;तस्सा सरीरं लेहित्वा यापेति अत्तूपक्कमेन मरणं न युत्तन्ति। न हि अरियसावका अत्तानं विनिपातेन्तीति। मग्गफलसुखेनाति मग्गफलसुखावहेन सोतापत्तिमग्गफलसुखूपसञ्हितेन चङ्कमेन यापेति। चेतियङ्गणेति गन्धपुप्फादीहि पूजनट्ठानभूते चेतियङ्गणे । निसज्जनत्थायाति भिक्खुसङ्घनिसीदनत्थाय। चातुमहाराजिकदेवलोके…पे॰… यक्खो हुत्वा निब्बत्ति तत्थ बहुलं निब्बत्तपुब्बताय चिरपरिचितनिकन्तिवसेन।&lt;br&gt;&#xA;खोभेत्वाति पुत्तसिनेहस्स बलवभावतो, सहजातपीतिवेगस्स च सविप्फारताय तंसमुट्ठानरूपधम्मेहि फरणवसेन सकलसरीरं आलोळेत्वा। तेनाह ‘‘अट्ठिमिञ्जं आहच्च अट्ठासी’’ति। पितुगुणन्ति पितु अत्तनि सिनेहगुणम्। मुञ्चापेत्वाति एत्थ इति-सद्दो पकारत्थो, तेन ‘‘अभिमारकपुरिसपेसनादिप्पकारेना’’ति वुत्ते एव पकारे पच्चामसति। वित्थारकथानयोति अजातसत्तुपसादनादिवसेन वित्थारतो वत्तब्बाय कथाय नयमत्तम्। कस्मा पनेत्थ वित्थारनया कथा न वुत्ताति आह ‘‘आगतत्ता पन सब्बं न वुत्त’’न्ति।&lt;br&gt;&#xA;कोसलरञ्ञोति महाकोसलरञ्ञो। पण्डिताधिवचनन्ति पण्डितवेवचनम्। विदन्तीति जानन्ति। वेदेन ञाणेन करणभूतेन ईहति पवत्ततीति वेदेहि।&lt;br&gt;&#xA;एत्थाति एतस्मिं दिवसे। अनसनेन वाति वा-सद्दो अनियमत्थो, तेन एकच्चमनोदुच्चरितदुस्सील्यादीनि सङ्गण्हाति। तथा हि गोपालकूपोसथो अभिज्झासहगतचित्तस्स वसेन वुत्तो, निगण्ठुपोसथो मोसवज्जादिवसेन। यथाह ‘‘सो तेन अभिज्झासहगतेन चेतसा दिवसं अतिनामेती’’ति (अ॰ नि॰ १.७१), ‘‘इति यस्मिं समये सच्चे समादपेतब्बा, मुसावादे तस्मिं समये समादपेन्ती’’ति (अ॰ नि॰ १.७१) च आदि। एत्थाति उपोसथसद्दे। अत्थुद्धारोति वत्तब्बअत्थानं उद्धारणम्।&lt;br&gt;&#xA;ननु च अत्थमत्तं पति सद्दा अभिनिविसन्तीति न एकेन सद्देन अनेके अत्था अभिधीयन्तीति? सच्चमेतं सद्दविसेसे अपेक्खिते, तेसं पन अत्थानं उपोसथसद्दवचनीयता सामञ्ञं उपादाय वुच्चमानो अयं विचारो उपोसथसद्दस्स अत्थुद्धारोति वुत्तो। हेट्ठा ‘‘एवं मे सुत’’न्तिआदीसु आगते अत्थुद्धारेपि एसेव नयो। कामञ्च पातिमोक्खुद्देसादिविसयोपि उपोसथसद्दो सामञ्ञरूपो एव विसेससद्दस्स अवाचकभावतो, तादिसं पन सामञ्ञं अनादियित्वा अयमत्थो वुत्तोति वेदितब्बम्। सीलसुद्धिवसेन उपेतेहि समग्गेहि वसीयति अनुट्ठीयतीति उपोसथो, पातिमोक्खुद्देसो। समादानवसेन अधिट्ठानवसेन वा उपेच्च अरियवासादिअत्थं वसितब्बतो उपोसथो, सीलम्। अनसनादिवसेन उपेच्च वसितब्बतो अनुवसितब्बतो उपोसथो। उपवासोति समादानम्। उपोसथकुलभूतताय नवमहत्थिनिकायपरियापन्ने हत्थिनागे किञ्चि किरियं अनपेक्खित्वा रूळ्हिवसेन समञ्ञामत्तं उपोसथोति आह ‘‘उपोसथो नागराजातिआदीसु पञ्ञत्ती’’ति। दिवसे पन उपोसथसद्दप्पवत्ति अट्ठकथायं वुत्ता एव। सुद्धस्स वे सदा फग्गूति एत्थ पन सुद्धस्साति सब्बसो किलेसमलाभावेन सुद्धस्स। वेति निपातमत्तम्। वेति वा ब्यत्तन्ति अत्थो। सदा फग्गूति निच्चकालम्पि फग्गुणनक्खत्तमेव। यस्स हि फग्गुणमासे उत्तरफग्गुणदिवसे तित्थन्हानं करोन्तस्स संवच्छरिकपापपवाहनं होतीति लद्धि, तं ततो विवेचेतुं इदं भगवता वुत्तम्। सुद्धस्सुपोसथो सदाति यथावुत्तसुद्धिया सुद्धस्स उपोसथङ्गानि वतसमादानानि च असमादियतोपि निच्चं उपोसथो, उपोसथवासो एवाति अत्थो। पञ्चदसन्नं तिथीनं पूरणवसेन पन्नरसो।&lt;br&gt;&#xA;बहुसो , अतिसयतो वा कुमुदानि एत्थ सन्तीति कुमुदवती, तिस्सं कुमुदवतिया। चतुन्नं मासानं पारिपूरिभूताति चातुमासी। सा एव पाळियं चातुमासिनीति वुत्ताति आह ‘‘इध पन चातुमासिनीति वुच्चती’’ति। तदा कत्तिकमासस्स पुण्णताय मासपुण्णता। वस्सानस्स उतुनो पुण्णताय उतुपुण्णता। कत्तिकमासलक्खितस्स संवच्छरस्स पुण्णताय संवच्छरपुण्णता। ‘‘मा’’ इति चन्दो वुच्चति तस्स गतिया दिवसस्स मिनितब्बतो। एत्थ पुण्णोति एतिस्सा रत्तिया सब्बकलापारिपूरिया पुण्णो। तदा हि चन्दो सब्बसो परिपुण्णो हुत्वा दिस्सति। एत्थ च ‘‘तदहुपोसथे पन्नरसे’’ति पदानि दिवसवसेन वुत्तानि, ‘‘कोमुदिया’’तिआदीनि रत्तिवसेन।&lt;br&gt;&#xA;राजामच्चपरिवुतोति राजकुलसमुदागतेहि अमच्चेहि परिवुतो। अथ वा अनुयुत्तकराजूहि चेव अमच्चेहि च परिवुतो। चतुरुपक्किलेसाति अब्भा महिका धूमरजो राहूति इमेहि चतूहि उपक्किलेसेहि। सन्निट्ठानं कतं अट्ठकथायम्।&lt;br&gt;&#xA;पीतिवचनन्ति पीतिसमुट्ठानं वचनम्। यञ्हि वचनं पटिग्गाहकनिरपेक्खं केवलं उळाराय पीतिया वसेन सरसतो सहसाव मुखतो निच्छरति, तं इध ‘‘उदान’’न्ति अधिप्पेतम्। तेनाह ‘‘यं पीतिवचनं हदयं गहेतुं न सक्कोती’’तिआदि।&lt;br&gt;&#xA;दोसेहि इता गता अपगताति दोसिना त-कारस्स न-कारं कत्वा यथा ‘‘किलेसे जितो विजितावीति जिनो’’ति। अनीय-सद्दो कत्तुअत्थे वेदितब्बोति आह ‘‘मनं रमयती’’ति ‘‘रमणीया’’ति यथा ‘‘निय्यानिका धम्मा’’ति। जुण्हवसेन रत्तिया सुरूपताति आह ‘‘वुत्तदोसविमुत्ताया’’तिआदि। तत्थ अब्भादयो वुत्तदोसा, तब्बिगमेनेव चस्सा दस्सनीयता, तेन, उतुसम्पत्तिया च पासादिकता वेदितब्बा। लक्खणं भवितुं युत्ताति एतिस्सा रत्तिया युत्तो दिवसो मासो उतु संवच्छरोति एवं दिवसमासउतुसंवच्छरानं सल्लक्खणं भवितुं युत्ता लक्खञ्ञा, लक्खणीयाति अत्थो।&lt;br&gt;&#xA;‘‘यं नो पयिरुपासतो चित्तं पसीदेय्या’’ति वुत्तत्ता ‘‘समणं वा ब्राह्मणं वा’’ति एत्थ परमत्थसमणो च परमत्थब्राह्मणो च अधिप्पेतो, न पब्बज्जामत्तसमणो, न जातिमत्तब्राह्मणो चाति आह ‘‘समितपापताय समणम्। बाहितपापताय ब्राह्मण’’न्ति। बहुवचने वत्तब्बे एकवचनं, एकवचने वा वत्तब्बे बहुवचनं वचनब्यतयो। अट्ठकथायं पन एकवचनवसेनेव ब्यतयो दस्सितो। अत्तनि, गरुट्ठानिये च एकस्मिम्पि बहुवचनप्पयोगो निरूळ्होति। सब्बेनपीति ‘‘रमणीया वता’’तिआदिना सब्बेन वचनेन। ओभासनिमित्तकम्मन्ति ओभासभूतनिमित्तकम्मं परिब्यत्तं निमित्तकरणन्ति अत्थो। देवदत्तो चाति। च-सद्दो अत्तूपनयने, तेन यथा राजा अजातसत्तु अत्तनो पितु अरियसावकस्स सत्थुउपट्ठाकस्स घातनेन महापराधो , एवं भगवतो महाअनत्थकरस्स देवदत्तस्स अवस्सयभावेन पीति इममत्थं उपनेति। तस्स पिट्ठिछायायाति तस्स जीवकस्स पिट्ठिअपस्सयेन, तं पमुखं कत्वा तं अपस्सायाति अत्थो। विक्खेपपच्छेदनत्थन्ति भाविनिया अत्तनो कथाय उप्पज्जनकविक्खेपनस्स पच्छिन्दनत्थं, अनुप्पत्तिअत्थन्ति अधिप्पायो। तेनाह ‘‘तस्सं ही’’तिआदि।&lt;br&gt;&#xA;१५१. ‘‘सो किरा’’तिआदि पोराणट्ठकथाय आगतनयो। एसेव नयो परतो मक्खलिपदनिब्बचनेपि । उपसङ्कमन्तीति उपगता। तदेव पब्बज्जं अग्गहेसीति तदेव नग्गरूपं पब्बज्जं कत्वा गण्हि।&lt;br&gt;&#xA;पब्बजितसमूहसङ्खातो सङ्घोति पब्बजितसमूहतामत्तेन सङ्घो, न निय्यानिकदिट्ठिसुविसुद्धसीलसामञ्ञवसेन संहतत्ताति अधिप्पायो। अस्स अत्थीति अस्स सत्थुपटिञ्ञस्स परिवारभूतो अत्थि। स्वेवाति पब्बजितसमूहसङ्खातोव। केचि पन ‘‘पब्बजितसमूहवसेन सङ्घी, गहट्ठसमूहवसेन गणी’’ति वदन्ति, तं तेसं मतिमत्तं गणे एव लोके सङ्घ-सद्दस्स निरूळ्हत्ता। आचारसिक्खापनवसेनाति अचेलक वतचरियादिआचारसिक्खापनवसेन। पाकटोति सङ्घीआदिभावेन पकासितो। ‘‘अप्पिच्छो’’ति वत्वा तत्थ लब्भमानं अप्पिच्छत्तं दस्सेतुं ‘‘अप्पिच्छताय वत्थम्पि न निवासेती’’ति वुत्तम्। न हि तस्मिं सासनिके विय सन्तगुणनिगूहणलक्खणा अप्पिच्छता लब्भतीति। यसोति कित्तिसद्दो। ‘‘तरन्ति एतेन संसारोघ’’न्ति एवं सम्मतत्ता तित्थं वुच्चति लद्धीति आह ‘‘तित्थकरोति लद्धिकरो’’ति। साधुसम्मतोति ‘‘साधू’’ति सम्मतो, न साधूहि सम्मतोति आह ‘‘अयं साधू’’तिआदि। ‘‘इमानि मे वतसमादानानि एत्तकं कालं सुचिणानी’’ति पब्बजिततो पट्ठाय अतिक्कन्ता बहू रत्तियो जानातीति रत्तञ्ञू। ता पनस्स रत्तियो चिरकालभूताति कत्वा चिरं पब्बजितस्स अस्साति चिरपब्बजितो। तत्थ चिरपब्बजिततागहणेन बुद्धिसीलतं दस्सेति, रत्तञ्ञुतागहणेन तत्थ सम्पजानतम्। अद्धानन्ति दीघकालम्। कित्तको पन सोति आह ‘‘द्वे तयो राजपरिवट्टे’’ति, द्विन्नं तिण्णं राजूनं रज्जं अनुसासनपटिपाटियोति अत्थो। ‘‘अद्धगतो’’ति वत्वा कतं वयोगहणं ओसानवयापेक्खन्ति आह ‘‘पच्छिमवयं अनुप्पत्तो’’ति। उभयन्ति ‘‘अद्धगतो, वयोअनुप्पत्तो’’ति पदद्वयम्।&lt;br&gt;&#xA;पुब्बे पितरा सद्धिं सत्थु सन्तिकं गन्त्वा देसनाय सुतपुब्बतं सन्धायाह ‘‘झानाभिञ्ञादि…पे॰… सोतुकामो’’ति। दस्सनेनाति न दस्सनमत्तं, दिस्वा पन तेन सद्धिं आलापसल्लापं कत्वा ततो अकिरियवादं सुत्वा तेसं अनत्तमनो अहोसि। गुणकथायाति अभूतगुणकथाय। तेनाह ‘‘सुट्ठुतरं अनत्तमनो हुत्वा’’ति। यदि अनत्तमनो, कस्मा तुण्ही अहोसीति आह ‘‘अनत्तमनो समानोपी’’तिआदि।&lt;br&gt;&#xA;१५२. गोसालायाति एवं नामके गामे। वस्सानकाले गुन्नं तिट्ठनसालाति एके।&lt;br&gt;&#xA;१५३. पटिकिट्ठतरन्ति निहीनतरम्। तन्तावुतानीति तन्ते पसारेत्वा वीतानि। ‘‘सीते सीतो’’तिआदिना छहाकारेहि तस्स निहीनस्स निहीनतरतं दस्सेति।&lt;br&gt;&#xA;१५४. वच्चं कत्वापीति पि-सद्देन भोजनं भुञ्जित्वापि केनचि असुचिना मक्खितो पीति इममत्थं सम्पिण्डेति। वालिकथूपं कत्वाति वत्तवसेन वालिकाय थूपं कत्वा।&lt;br&gt;&#xA;१५६. पलिबुद्धनकिलेसोति संसारे पलिबुद्धनकिच्चो रागादिकिलेसो खेत्तवत्थुपुत्तदारादिविसयो।&lt;/p&gt;</description>
    </item>
    <item>
      <title>०३. अम्बट्ठसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/03_ambaTThasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/03_ambaTThasuttavaNNanA/</guid>
      <description>&lt;p&gt;३. अम्बट्ठसुत्तवण्णना&lt;/p&gt;&#xA;&lt;h2 id=&#34;अदधनगमनवणणन&#34;&gt;अद्धानगमनवण्णना&lt;/h2&gt;&#xA;&lt;p&gt;२५४. अपुब्बपदवण्णनाति अत्थसंवण्णनावसेन हेट्ठा अग्गहितताय अपुब्बस्स पदस्स वण्णना अत्थविभजना। ‘‘हित्वा पुनप्पुनागतमत्थ’’न्ति (दी॰ नि॰ अट्ठ॰ १.गन्थारम्भकथा) हि वुत्तम्। जनपदिनोति जनपदवन्तो, जनपदस्स वा इस्सरा राजकुमारा गोत्तवसेन कोसला नाम। यदि एको जनपदो, कथं बहुवचनन्ति आह ‘‘रूळ्हिसद्देना’’ति। अक्खरचिन्तका हि ईदिसेसु ठानेसु युत्ते विय ईदिसलिङ्गवचनानि इच्छन्ति, अयमेत्थ रूळ्हि यथा अञ्ञत्थपि ‘‘कुरूसु विहरति, अङ्गेसु विहरती’’ति च। तब्बिसेसनेपि जनपद-सद्दे जाति-सद्दे एकवचनमेव। पोराणा पनाति पन-सद्दो विसेसत्थजोतनो, तेन पुथुअत्थविसयताय एवञ्चेतं पुथुवचनन्ति वक्खमानविसेसं जोतेति। बहुप्पभेदो हि सो पदेसो तियोजनसतपरिमाणताय। नङ्गलानिपि छड्डेत्वाति कम्मप्पहानवसेन नङ्गलानिपि पहाय, निदस्सनमत्तञ्चेतम्। न केवलं कस्सका एव, अथ खो अञ्ञेपि मनुस्सा अत्तनो अत्तनो किच्चं पहाय तत्थ सन्निपतिंसु। ‘‘सो पदेसो’’ति पदेससामञ्ञतो वुत्तं, वचनविपल्लासेन वा, ते पदेसाति अत्थो। कोसलाति वुच्चति कुसला एव कोसलाति कत्वा।&lt;br&gt;&#xA;चारिकन्ति चरणं, चरणं वा चारो, सो एव चारिका। तयिदं मग्गगमनं इधाधिप्पेतं, न चुण्णिकगमनमत्तन्ति आह ‘‘अद्धानगमनं गच्छन्तो’’ति। तं विभागेन दस्सेतुं ‘‘चारिका च नामेसा’’तिआदि वुत्तम्। तत्थ दूरेपीति नातिदूरेपि। सहसा गमनन्ति सीघगमनम्। महाकस्सपपच्चुग्गमनादिं एकदेसेन वत्वा वनवासीतिस्ससामणेरस्स वत्थुं वित्थारेत्वा जनपदचारिकं कथेतुं ‘‘भगवा ही’’तिआदि आरद्धम्। आकासगामीहि एव सद्धिं गन्तुकामो ‘‘छळभिञ्ञानं आरोचेही’’ति आह।&lt;br&gt;&#xA;सङ्घकम्मवसेन सिज्झमानापि उपसम्पदा सत्थु आणावसेनेव सिज्झनतो ‘‘बुद्धदायज्जं ते दस्सामी’’ति वुत्तन्ति वदन्ति। अपरे पन अपरिपुण्णवीसतिवस्सस्सेव तस्स उपसम्पदं अनुजानन्तो ‘‘दस्सामी’’ति अवोचाति वदन्ति। उपसम्पादेत्वाति धम्मसेनापतिना उपज्झायेन उपसम्पादेत्वा।&lt;br&gt;&#xA;नवयोजनसतिकम्पि ठानं मज्झिमदेसपरियापन्नमेव, ततो परं नाधिप्पेतं तुरितचारिकावसेन अगमनतो। समन्ताति गतगतट्ठानस्स चतूसु पस्सेसु समन्ततो। अञ्ञेनपि कारणेनाति भिक्खूनं समथविपस्सनातरुणभावतो अञ्ञेनपि मज्झिममण्डले वेनेय्यानं ञाणपरिपाकादिकारणेन मज्झिममण्डलं ओसरति। ‘‘सत्तहि वा’’तिआदि ‘‘एकमासं वा’’तिआदिना वुत्तानुक्कमेन योजेतब्बम्।&lt;br&gt;&#xA;सरीरफासुकत्थायाति एकस्मिंयेव ठाने निबद्धवासवसेन उस्सन्नधातुकस्स सरीरस्स विचरणेन फासुकत्थाय। अट्ठुप्पत्तिकालाभिकङ्खनत्थायाति अग्गिक्खन्धोपमसुत्त (अ॰ नि॰ ७.७२) मघदेवजातकादि (जा॰ १.१.९) देसनानं विय धम्मदेसनाय अट्ठुप्पत्तिकालं आकङ्खमानेन। सुरापानसिक्खापदपञ्ञापने (पाचि॰ ३२८) विय सिक्खापदपञ्ञापनत्थाय। बोधनेय्यसत्ते अङ्गुलिमालादिके (म॰ नि॰ २.३४७) बोधनत्थाय। कञ्चि, कतिपये वा पुग्गले उद्दिस्स चारिका निबद्धचारिका। तदञ्ञा अनिबद्धचारिका।&lt;br&gt;&#xA;दससहस्सि लोकधातुयाति जातिखेत्तभूते दससहस्सचक्कवाळे। तत्थ हि सत्ते परिपक्किन्द्रिये पस्सितुं बुद्धञाणं अभिनीहरित्वा ठितो भगवा ञाणजालं पत्थरतीति वुच्चति। सब्बञ्ञुतञ्ञाणजालस्स अन्तो पविट्ठोति तस्स ञाणस्स गोचरभावं उपगतो। भगवा किर महाकरुणासमापत्तिं समापज्जित्वा ततो वुट्ठाय ‘‘ये सत्ता भब्बा परिपाकञाणा अज्ज मया विनेतब्बा, ते मय्हं ञाणस्स उपट्ठहन्तू’’ति चित्तं अधिट्ठाय समन्नाहरति। तस्स सह समन्नाहारा एको वा द्वे वा बहू वा तदा विनयूपगा वेनेय्या ञाणस्स आपाथमागच्छन्ति अयमेत्थ बुद्धानुभावो। एवम्पि आपाथमागतानं पन नेसं उपनिस्सयं पुब्बचरियं पुब्बहेतुं सम्पति वत्तमानञ्च पटिपत्तिं ओलोकेति, तेनाह ‘‘अथ भगवा’’तिआदि। वादपटिवादं कत्वाति ‘‘एवं नु ते अम्बट्ठा’’तिआदिना मया वुत्तवचनस्स ‘‘ये च खो ते भो गोतम मुण्डका समणका’’तिआदिना पटिवचनं कत्वा तिक्खत्तुं इब्भवादनिपातनवसेन नानप्पकारं असम्भिवाक्यं साधुसभावाय वाचाय वत्तुं अयुत्तवचनं वक्खति। निब्बिसेवनन्ति विगततुदनं, मानदब्बवसेन अपगतपरिप्फन्दनन्ति अत्थो।&lt;br&gt;&#xA;अवसरितब्बन्ति उपगन्तब्बम्। इच्छानङ्गलेति इदं तदा भगवतो गोचरगामनिदस्सनं समीपत्थे भुम्मन्ति कत्वा। ‘‘इच्छानङ्गलवनसण्डे’’ति निवासनट्ठानदस्सनं अधिकरणे भुम्मन्ति। तदुभयं विवरन्तो ‘‘इच्छानङ्गलं उपनिस्साया’’तिआदिमाह। धम्मराजस्स भगवतो सब्बसो अधम्मनिग्गण्हनपरा पटिपत्ति, सा च सीलसमाधिपञ्ञावसेनाति तं दस्सेतुं ‘‘सीलखन्धावार’’न्तिआदि वुत्तम्। यथाभिरुचितेनाति दिब्बविहारादीसु येन येन अत्तनो अभिरुचितेन विहारेन।&lt;/p&gt;</description>
    </item>
    <item>
      <title>०४. सोणदण्डसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/04_soNadaNDasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/04_soNadaNDasuttavaNNanA/</guid>
      <description>&lt;p&gt;४. सोणदण्डसुत्तवण्णना&lt;br&gt;&#xA;३००. सुन्दरभावेन सातिसयानि अङ्गानि एतेसं अत्थीति अङ्गा, राजकुमाराति आह ‘‘अङ्गा नाम अङ्गपासादिकताया’’तिआदि। इधापि अधिप्पेता, न अम्बट्ठसुत्ते एव। आगन्तुं न दस्सन्तीति आगमने आदीनवं दस्सेत्वा पटिक्खिपनवसेन आगन्तुं न दस्सन्ति, नानुजानिस्सन्तीति अधिप्पायो। नीलासोककणिकारकोविळारकुन्दराजरुक्खेहि सम्मिस्सताय तं चम्पकवनं ‘‘नीलादिपञ्चवण्णकुसुमपटिमण्डित’’न्ति दट्ठब्बम्। न चम्पकरुक्खानंयेव नीलादिपञ्चकुसुमतायाति वदन्ति। ‘‘भगवा कुसुमगन्धसुगन्धे चम्पकवने विहरती’’ति इमिना न मापनकाले एव तस्मिं नगरे चम्पकरुक्खा उस्सन्ना, अथ खो अपरभागे पीति दस्सेति। मापनकाले हि चम्पकानं उस्सन्नताय सा नगरी ‘‘चम्पा’’ति नामं लभि। इस्सरत्ताति अधिपतिभावतो। सेना एतस्स अत्थीति सेनिको, सेनिको एव सेनियो, अत्थिता चेत्थ बहुभावविसिट्ठाति वुत्तं ‘‘महतिया सेनाय समन्नागतत्ता’’ति।&lt;br&gt;&#xA;३०१-२. संहताति सन्निपतिता, ‘‘सङ्घिनो’’ति वत्तब्बे ‘‘सङ्घी’’ति पुथुत्थे एकवचनं ब्राह्मणगहपतिकानं अधिप्पेतत्ता, तेनाह ‘‘एतेस’’न्ति। राजराजञ्ञादीनं भण्डधरा पुरिसा खता, नेसं तायनतो खत्ता। सो हि येहि यत्थ पेसितो, तत्थ तेसं दोसं परिहरन्तो युत्तपत्तवसेन पुच्छितमत्थं कथेति, तेनाह ‘‘पुच्छितपञ्हे ब्याकरणसमत्थो’’ति। कुलापदेसादिना महती मत्ता एतस्साति महामत्तो।&lt;/p&gt;</description>
    </item>
    <item>
      <title>०५. कूटदन्तसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/05_kUTadantasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/05_kUTadantasuttavaNNanA/</guid>
      <description>&lt;p&gt;५. कूटदन्तसुत्तवण्णना&lt;br&gt;&#xA;३२३. पुरिमसुत्तद्वयेति अम्बट्ठसोणदण्डसुत्तद्वये। वुत्तनयमेवाति यं तत्थ आगतसदिसं इधागतं तं अत्थवण्णनतो वुत्तनयमेव, तत्थ वुत्तनयेनेव वेदितब्बन्ति अत्थो। ‘‘तरुणो अम्बरुक्खो अम्बलट्ठिका’’ति (दी॰ नि॰ अट्ठ॰ १.२) ब्रह्मजालसुत्तवण्णनायं वुत्तन्ति आह ‘‘अम्बलट्ठिका ब्रह्मजाले वुत्तसदिसावा’’ति।&lt;br&gt;&#xA;यञ्ञावाटं सम्पादेत्वा महायञ्ञं उद्दिस्स सविञ्ञाणकानि, अविञ्ञाणकानि च यञ्ञूपकरणानि उपट्ठपितानीति वुत्तं पाळियं ‘‘महायञ्ञो उपक्खटो’’ति, तं उपक्खरणं तेसं तथासज्जनन्ति आह ‘‘उपक्खटोति सज्जितो’’ति। वच्छतरसतानीति युवभावप्पत्तानि बलववच्छसतानि, ते पन वच्छा एव होन्ति, न दम्मा बलिबद्दा चाति आह ‘‘वच्छसतानी’’ति। एतेति उसभादयो उरब्भपरियोसाना। अनेकेसन्ति अनेकजातिकानम्। सङ्ख्यावसेन अनेकता सत्तसतग्गहणेनेव परिच्छिन्ना। मिगपक्खीनन्ति महिंसरुरुपसदकुरुङ्गगोकण्णमिगानञ्चेव मोरकपिञ्जरतित्तिरकपोतादिपक्खीनञ्च।&lt;br&gt;&#xA;३२८. यञ्ञसङ्खातस्स पुञ्ञस्स यो संकिलेसो, तस्स निवारणतो निसेधनतो विधा वुच्चन्ति विप्पटिसारविनोदना। ततो एव ता तं पुञ्ञाभिसन्दं अविच्छिन्दित्वा ठपेन्तीति ‘‘ठपना’’ति वुत्ता। तासं पन यञ्ञस्स आदिमज्झपरियोसानवसेन तीसु कालेसु पवत्तिया यञ्ञो तिट्ठपनोति आह ‘‘तिट्ठपनन्ति अत्थो’’ति। परिक्खरोन्ति अभिसङ्खरोन्तीति परिक्खारा, परिवाराति वुत्तम्। ‘‘सोळसपरिक्खारन्ति सोळसपरिवार’’न्ति।&lt;/p&gt;</description>
    </item>
    <item>
      <title>०६. महालिसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/06_mahAlisuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/06_mahAlisuttavaNNanA/</guid>
      <description>&lt;p&gt;६. महालिसुत्तवण्णना&lt;/p&gt;&#xA;&lt;h2 id=&#34;बरहमणदतवतथवणणन&#34;&gt;ब्राह्मणदूतवत्थुवण्णना&lt;/h2&gt;&#xA;&lt;p&gt;३५९. पुनप्पुनं विसालीभावूपगमनतोति पुब्बे किर पुत्तधीतुवसेन द्वे द्वे हुत्वा सोळसक्खत्तुं जातानं लिच्छवीराजकुमारानं सपरिवारानं अनुक्कमेनेव वड्ढन्तानं निवासनट्ठानारामुय्यानपोक्खरणीआदीनं पतिट्ठानस्स अप्पहोनकताय नगरं तिक्खत्तुं गावुतन्तरेन गावुतन्तरेन परिक्खिपिंसु, तेनस्स पुनप्पुनं विसालीभावं गतत्ता ‘‘वेसाली’’ त्वेव नामं जातं, तेन वुत्तं ‘‘पुनप्पुनं विसालीभावूपगमनतो वेसालीति लद्धनामके नगरे’’ति। सयंजातन्ति सयमेव जातं अरोपिमम्। महन्तभावेनेवाति रुक्खगच्छानं, ठितोकासस्स च महन्तभावेन, तेनाह ‘‘हिमवन्तेन सद्धिं एकाबद्धं हुत्वा’’ति। कूटागारसालासङ्खेपेनाति हंसवट्टकच्छन्नेन कूटागारसालानियामेन। कोसलेसु जाता, भवा वा, तं वा रट्ठं निवासो एतेसन्ति कोसलका। एवं मागधका वेदितब्बा। यस्स अकरणे पुग्गलो महाजानियो होति, तं करणं अरहतीति करणीयं तेन करणीयेन, तेनाह ‘‘अवस्सं कत्तब्बकम्मेना’’ति। तं किच्चन्ति वुच्चति सति समवाये कातब्बतो।&lt;br&gt;&#xA;३६०. या बुद्धानं उप्पज्जनारहा नानत्तसञ्ञा, तासं वसेन नानारम्मणाचारतो। सम्भवन्तस्सेव पटिसेधो। पटिक्कम्माति निवत्तित्वा तथा चित्तं अनुप्पादेत्वा। सल्लीनोति झानसमापत्तिया एकत्तारम्मणं अल्लीनो।&lt;/p&gt;</description>
    </item>
    <item>
      <title>०७. जालियसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/07_jAliyasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/07_jAliyasuttavaNNanA/</guid>
      <description>&lt;p&gt;७. जालियसुत्तवण्णना&lt;/p&gt;&#xA;&lt;h2 id=&#34;दवपबबजतवतथवणणन&#34;&gt;द्वेपब्बजितवत्थुवण्णना&lt;/h2&gt;&#xA;&lt;p&gt;३७८. ‘‘घोसितेन सेट्ठिना कते आरामे’’ति वत्वा तत्थ कोयं घोसितसेट्ठि नाम, कथञ्चानेन आरामो कारितो, कथं वा तत्थ भगवा विहासीति तं सब्बं समुदागमतो पट्ठाय सङ्खेपतोव दस्सेतुं ‘‘पुब्बे किरा’’तिआदि वुत्तम्। ततोति अल्लकप्परट्ठतो। तदाति तेसं तं गामं पविट्ठदिवसे। बलवपायासन्ति गरुतरं बहुपायासम्। असन्निहितेति गेहतो बहि गते। भुस्सतीति रवति। घोसकदेवपुत्तोत्वेव नामं अहोसि सरघोससम्पत्तिया। वेय्यत्तियेनाति पञ्ञावेय्यत्तियेन। घोसितसेट्ठि नाम जातो ताय एव चस्स सरसम्पत्तिया घोसितनामता।&lt;br&gt;&#xA;सरीरसन्तप्पनत्थन्ति हिमवन्ते फलमूलाहारताय किलन्तसरीरा लोणम्बिलसेवनेन तस्स सन्तप्पनत्थं पीननत्थम्। तसिताति पिपासिता। किलन्ताति परिस्सन्तकाया। ते किर तं वटरुक्खं पत्वा तस्स सोभासम्पत्तिं दिस्वा महानुभावा मञ्ञे एत्थ अधिवत्था देवता, ‘‘साधु वतायं देवता अम्हाकं अद्धानपरिस्समं विनोदेय्या’’ति चिन्तेसुं, तेन वुत्तं ‘‘तत्थ अधिवत्था…पे॰… निसीदिंसू’’ति। सोति अनाथपिण्डिको गहपति। भतकानन्ति भतिया वेय्यावच्चं करोन्तानं दासपेसकम्मकरानम्। पकतिभत्तवेतनन्ति पकतिया दातब्बभत्तवेतनं, तदा उपोसथिकत्ता कम्मं अकरोन्तानम्पि कम्मकरणदिवसेन दातब्बभत्तवेतनमेवाति अत्थो। कञ्चीति कञ्चिपि भतकम्।&lt;br&gt;&#xA;उपेच्च परस्स वाचाय आरम्भनं बाधनं उपारम्भो, दोसदस्सनवसेन घट्टनन्ति अत्थो, तेनाह ‘‘उपारम्भाधिप्पायेन वादं आरोपेतुकामा हुत्वा’’ति। वदन्ति निन्दनवसेन कथेन्ति एतेनाति हि वादो, दोसो। तं आरोपेतुकामा, पतिट्ठापेतुकामा हुत्वाति अत्थो। ‘‘तं जीवं तं सरीर’’न्ति, इध यं वत्थुं जीवसञ्ञितं, तदेव सरीरसञ्ञितन्ति ‘‘रूपं अत्ततो समनुपस्सती’’ति वादं गहेत्वा वदन्ति। रूपञ्च अत्तानञ्च अद्वयं कत्वा समनुपस्सनवसेन ‘‘सत्तो’’ति वा बाहिरकपरिकप्पितं अत्तानं सन्धाय वदन्ति। भिज्जतीति निरुदयविनासवसेन विनस्सति। तेन जीवसरीरानं अनञ्ञत्तानुजाननतो, सरीरस्स च भेददस्सनतो। न हेत्थ यथा भेदवता सरीरतो अनञ्ञत्ता अदिट्ठोपि जीवस्स भेदो वुत्तो, एवं अदिट्ठभेदतो अनञ्ञत्ता सरीरस्सापि अभेदोति सक्का विञ्ञातुं तस्स भेदस्स पच्चक्खसिद्धत्ता, भूतुपादायरूपविनिमुत्तस्स च सरीरस्स अभावतोति आह ‘‘उच्छेदवादो होती’’ति।&lt;br&gt;&#xA;‘‘अञ्ञं जीवं अञ्ञं सरीर’’न्ति अञ्ञदेव वत्थुं जीवसञ्ञितं, अञ्ञं वत्थुं सरीरसञ्ञितन्ति ‘‘रूपवन्तं अत्तानं समनुपस्सती’’तिआदिनयप्पवत्तं वादं गहेत्वा वदन्ति। रूपे भेदस्स दिट्ठत्ता, अत्तनि च तदभावतो अत्ता निच्चोति आपन्नमेवाति आह ‘‘तुम्हाकं…पे॰… आपज्जती’’ति।&lt;br&gt;&#xA;३७९-३८०. तयिदं नेसं वञ्झासुतस्स दीघरस्सतापरिकप्पनसदिसन्ति कत्वा ठपनीयोयं पञ्होति तत्थ राजनिमीलनं कत्वा सत्था उपरि नेसं ‘‘तेन हावुसो सुणाथा’’तिआदिना धम्मदेसनं आरभीति आह ‘‘अथ भगवा’’तिआदि। तस्सा येवाति मज्झिमाय पटिपदाय।&lt;br&gt;&#xA;सद्धापब्बजितस्साति सद्धाय पब्बजितस्स ‘‘एवमहं इतो वट्टदुक्खतो निस्सरिस्सामी’’ति एवं पब्बज्जं उपगतस्स तदनुरूपञ्च सीलं पूरेत्वा पठमज्झानेन समाहितचित्तस्स। एतं वत्तुन्ति एतं किलेसवट्टपरिबुद्धिदीपनं ‘‘तं जीवं तं सरीर’’न्तिआदिकं दिट्ठिसंकिलेसनिस्सितं वचनं वत्तुन्ति अत्थो। निब्बिचिकिच्छो न होतीति धम्मेसु तिण्णविचिकिच्छो न होति, तत्थ तत्थ आसप्पनपरिसप्पनवसेन पवत्ततीति अत्थो।&lt;br&gt;&#xA;एतमेवं जानामीति येन सो भिक्खु पठमं झानं उपसम्पज्ज विहरति, एतं ससम्पयुत्तधम्मं चित्तन्ति एवं जानामि। नो च एवं वदामीति यथा दिट्ठिगतिका तं धम्मजातं सनिस्सयं अभेदतो गण्हन्ता ‘‘तं जीवं तं सरीर’’न्ति वा तदुभयं भेदतो गण्हन्ता ‘‘अञ्ञं जीवं अञ्ञं सरीर’’न्ति वा अत्तनो मिच्छागाहं पवेदेन्ति, अहं पन न एवं वदामि तस्स धम्मस्स सुपरिञ्ञातत्ता, तेनाह ‘‘अथ खो’’तिआदि । बाहिरका येभुय्येन कसिणज्झानानि एव निब्बत्तेन्तीति आह ‘‘कसिणपरिकम्मं भावन्तेस्सा’’ति। यस्मा भावनानुभावेन झानाधिगमो, भावना च पथवीकसिणादिसञ्जाननमुखेन होतीति सञ्ञासीसेन निद्दिसीयति, तस्मा आह ‘‘सञ्ञाबलेन उप्पन्न’’न्ति। तेनाह – ‘‘पथवीकसिणमेको सञ्जानाती’’तिआदि। ‘‘न कल्लं तस्सेत’’न्ति इदं यस्मा भगवता तत्थ तत्थ ‘‘अथ च पनाहं न वदामी’’ति वुत्तं, तस्मा न वत्तब्बं किरेतं केवलिना उत्तमपुरिसेनाति अधिप्पायेनाह, तेन वुत्तं ‘‘मञ्ञमाना वदन्ती’’ति। सेसं सब्बत्थ सुविञ्ञेय्यमेव।&lt;br&gt;&#xA;जालियसुत्तवण्णनाय लीनत्थप्पकासना।&lt;/p&gt;</description>
    </item>
    <item>
      <title>०८. महासीहनादसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/08_mahAsIhanAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/08_mahAsIhanAdasuttavaNNanA/</guid>
      <description>&lt;p&gt;८. महासीहनादसुत्तवण्णना&lt;/p&gt;&#xA;&lt;h2 id=&#34;अचलकससपवतथवणणन&#34;&gt;अचेलकस्सपवत्थुवण्णना&lt;/h2&gt;&#xA;&lt;p&gt;३८१. यस्मिं रट्ठे तं नगरं, तस्स रट्ठस्सपि यस्मिं नगरे तदा भगवा विहासि, तस्स नगरस्सपि एतदेव नामं, तस्मा उरुञ्ञायन्ति उरुञ्ञाजनपदे उरुञ्ञासङ्खाते नगरेति अत्थो। रमणीयोति मनोहरभूमिभागताय छायूदकसम्पत्तिया, जनविवित्तताय च मनोरमो। नामन्ति गोत्तनामम्। तपनं सन्तपनं कायस्स खेदनं तपो, सो एतस्स अत्थीति तपस्सी, तं तपस्सिम्। यस्मा तथाभूतो तपं निस्सितो, तपो वा तं निस्सितो, तस्मा आह ‘‘तपनिस्सितक’’न्ति। लूखं वा फरुसं साधुसम्मताचारविरहतो नपसादनीयं आजीवति वत्ततीति लूखाजीवी, तं लूखाजीविम्। मुत्ताचारादीति आदि-सद्देन परतो पाळियं (दी॰ नि॰ १.३९७) आगता हत्थापलेखनादयो सङ्गहिता। उप्पण्डेतीति उहसनवसेन परिभासति। उपवदतीति अवञ्ञापुब्बकं अपवदति, तेनाह ‘‘हीळेति वम्भेती’’ति। धम्मस्स च अनुधम्मंति एत्थ धम्मो नाम हेतु ‘‘हेतुम्हि ञाणं धम्मपटिसम्भिदा’’तिआदीसु (विभ॰ ७२०) वियाति आह ‘‘कारणस्स अनुकारण’’न्ति। कारणन्ति चेत्थ तथापवत्तस्स सद्दस्स अत्थो अधिप्पेतो तस्स पवत्तिहेतुभावतो। अत्थप्पयुत्तो हि सद्दप्पयोगो। अनुकारणन्ति च सो एव परेहि तथा वुच्चमानो। परेहीति ‘‘ये ते’’ति वुत्तसत्तेहि परेहि। वुत्तकारणेनाति यथा तेहि वुत्तं, तथा चे तुम्हेहि न वुत्तं, एवं सति तेहि वुत्तकारणेन सकारणो हुत्वा तुम्हाकं वादो वा ततो परं तस्स अनुवादो कोचि अप्पमत्तकोपि विञ्ञूहि गरहितब्बं ठानं कारणं नागच्छेय्य, किमेवं नागच्छतीति योजना। ‘‘इदं वुत्तं होती’’तिआदिना तमेवत्थं सङ्खेपतो दस्सेति।&lt;br&gt;&#xA;३८२. इदानि यं विभज्जवादं सन्धाय भगवता ‘‘न मे ते वुत्तवादिनो’’ति सङ्खेपतो वत्वा तं विभजित्वा दस्सेतुं ‘‘इधाहं कस्सपा’’तिआदि वुत्तं, तं विभागेन दस्सेन्तो ‘‘इधेकच्चो’’तिआदिमाह । भगवा हि निरत्थकं अनुपसमसंवत्तनिकं कायकिलमथं ‘‘अत्तकिलमथानुयोगो दुक्खो अनरियो अनत्थसंहितो’’तिआदिना (सं॰ नि॰ ३.१०८१; महाव॰ १३; पटि॰ म॰ २.३०) गरहति। सात्थकं पन उपसमसंवत्तनिकं ‘‘आरञ्ञिको होति, पंसुकूलिको होती’’तिआदिना वण्णेति। अप्पपुञ्ञतायाति अपुञ्ञताय। तीणि दुच्चरितानि पूरेत्वाति मिच्छादिट्ठिभावतो कम्मफलं पटिक्खिपन्तो ‘‘नत्थि दिन्न’’न्तिआदिना (दी॰ नि॰ १.१७१; म॰ नि॰ १.४४५; २.९४, ९५, २२५; ३.९१, ११५; सं॰ नि॰ ३.२१०; ध॰ स॰ १२२१; विभ॰ ९३८) मिच्छादिट्ठिं पुरक्खत्वा तथा तथा तीणि दुच्चरितानि पूरेत्वा। अनेसनवसेनाति कोहञ्ञे ठत्वा असन्तगुणसम्भावनिच्छाय मिच्छाजीववसेन। इमे द्वेति ‘‘अप्पपुञ्ञो पुञ्ञवा’’ति च वुत्ते दुच्चरितकारिनो द्वे पुग्गले सन्धाय।&lt;br&gt;&#xA;‘‘इमे द्वे सन्धाया’’ति एत्थ पन दुतियनये ‘‘अप्पपुञ्ञो, पुञ्ञवा’’ति च वुत्ते सुचरितकारिनोति आदिना योजेतब्बम्। कम्मकिरियवादिनो हि इमे द्वे पुग्गला। इति पठमदुतियनयेसु वुत्तनयेनेव ततियचतुत्थनयेसु योजना वेदितब्बा।&lt;br&gt;&#xA;बाहिरकाचारयुत्तो तित्थियाचारयुत्तो, न विमुत्ताचारो। अत्तानं सुखेत्वाति अधम्मिकेन सुखेन अत्तानं सुखेत्वा, तेनाह ‘‘दुच्चरितानि पूरेत्वा’’ति। ‘‘न दानि मया सदिसो अत्थी’’तिआदिना तिस्सन्नं मञ्ञनानं वसेन दुच्चरितपूरणमाह। मिच्छादिट्ठिवसेनाति ‘‘नत्थि कामेसु दोसो’’ति एवं पवत्तमिच्छादिट्ठिवसेन। परिब्बाजिकायाति पब्बज्जं उपगताय तापसदारिकाय। दहरायाति तरुणाय। मुदुकायाति सुखुमालाय। लोमसायाति तनुतम्बलोमताय अप्पलोमाय। कामेसूति वत्थुकामेसु। पातब्यतन्ति परिभुञ्जितब्बं, पातब्यतन्ति वा परिभुञ्जनकतम्। आपज्जन्तोति उपगच्छन्तो। परिभोगत्थो हि अयं पा-सद्दो, कत्तुसाधनो च तब्ब-सद्दो, यथारुचि परिभुञ्जन्तोति अत्थो। किलेसकामोपि हि अस्सादियमानो वत्थुकामन्तोगधोयेव।&lt;br&gt;&#xA;इदन्ति यथावुत्तं अत्थप्पभेदं विभज्जनम्। तित्थियवसेन आगतं अट्ठकथायं तथा विभत्तत्ता। सासनेपीति इमस्मिं सासनेपि।&lt;br&gt;&#xA;अरहत्तं वा अत्तनि असन्तं ‘‘अत्थी’’ति विप्पटिजानित्वा। सामन्तजप्पनं, पच्चयपटिसेवनं, इरियापथनिस्सितन्ति इमानि तीणि वा कुहनवत्थूनि। तादिसो वाति धुतङ्ग- (मि॰ प॰ ४.२; विसुद्धि॰ १.२२) समादानवसेन लूखाजीवी एव। दुल्लभसुखो भविस्सामि दुग्गतीसु उपपत्तियाति अधिप्पायो।&lt;br&gt;&#xA;३८३. असुकट्ठानतोति असुकभवतो। आगताति निब्बत्तनवसेन इधागता। इदानि गन्तब्बट्ठानन्ति आयतिं निब्बत्तनट्ठानम्। पुन उपपत्तिन्ति आयतिं अनन्तरभवतो ततियं उपपत्तिं, पुन उपपत्तीति पुनप्पुनं निब्बत्ति। केन कारणेनाति यथाभूतं अजानन्तो हि इच्छादोसवसेन यं किञ्चि गरहेय्य, अहं पन यथाभूतं जानन्तो सब्बं तं केन कारणेन गरहिस्सामि, तं कारणं नत्थीति अधिप्पायो, तेनाह ‘‘गरहितब्बमेवा’’तिआदि। तमत्थन्ति गरहितब्बस्सेव गरहणं, पसंसितब्बस्स च पसंसनम्।&lt;br&gt;&#xA;न कोचि ‘‘न साधू’’ति वदति दिट्ठधम्मिकस्स, सम्परायिकस्स च अत्थस्स साधनवसेनेव पवत्तिया भद्दकत्ता। पञ्चविधं वेरन्ति पाणातिपातादिपञ्चविधं वेरम्। तञ्हि पञ्चविधस्स सीलस्स पटिसत्तुभावतो, सत्तानं वेरहेतुताय च ‘‘वेर’’न्ति वुच्चति। ततो एव तं न कोचि ‘‘साधू’’ति वदति, तथा दिट्ठधम्मिकादिअत्थानं असाधनतो, सत्तानं साधुभावस्स च दूसनतो। न निरुन्धितब्बन्ति रूपग्गहणे न निवारेतब्बम्। दस्सनीयदस्सनत्थो हि चक्खुपटिलाभोति तेसं अधिप्पायो। यदग्गेन तेसं पञ्चद्वारे असंवरो साधु , तदग्गेन तत्थ संवरो न साधूति आह ‘‘पुन यं ते एकच्चन्ति पञ्चद्वारे संवर’’न्ति।&lt;br&gt;&#xA;अथ वा यं ते एकच्चं वदन्ति ‘‘साधू’’ति ते ‘‘एके समणब्राह्मणा’’ति वुत्ता तित्थिया यं अत्तकिलमथानुयोगादिं ‘‘साधू’’ति वदन्ति, मयं तं न ‘‘साधू’’ति वदाम। यं ते एकच्चं वदन्ति ‘‘न साधू’’ति यं पन ते अनवज्जपच्चयपरिभोगं, सुनिवत्थसुपारुपनादिसम्मापटिपत्तिञ्च ‘‘न साधू’’ति वदन्ति, तं मयं ‘‘साधू’’ति वदामाति एवं पेत्थ अत्थो वेदितब्बो।&lt;br&gt;&#xA;एवं यं परवादमूलकं चतुक्कं दस्सितं, तदेव पुन सकवादमूलकं कत्वा दस्सितन्ति पकासेन्तो ‘‘एव’’न्तिआदिमाह। यञ्हि किञ्चि केनचि समानं, तेनपि तं समानमेव, तथा असमानं पीति। समानासमानतन्ति समानासमानतामत्तम्। अनवसेसतो हि पहातब्बानं धम्मानं पहानं सकवादे दिस्सति, न परवादे। तथा परिपुण्णमेव च उपसम्पादेतब्बधम्मानं उपसम्पादनं सकवादे, न परवादे। तेन वुत्तं ‘‘त्याह’’न्तिआदि।&lt;/p&gt;</description>
    </item>
    <item>
      <title>०९. पोट्ठपादसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/09_poTThapAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/09_poTThapAdasuttavaNNanA/</guid>
      <description>&lt;p&gt;९. पोट्ठपादसुत्तवण्णना&lt;/p&gt;&#xA;&lt;h2 id=&#34;पटठपदपरबबजकवतथवणणन&#34;&gt;पोट्ठपादपरिब्बाजकवत्थुवण्णना&lt;/h2&gt;&#xA;&lt;p&gt;४०६. सावत्थियन्ति समीपत्थे भुम्मन्ति आह ‘‘सावत्थिं उपनिस्साया’’ति। जेतस्स कुमारस्स वनेति जेतेन नाम राजकुमारेन रोपिते उपवने। निवासफासुतादिना पब्बजिता आरमन्ति एत्थाति आरामो, विहारो। फोटो पादेसु जातोति पोट्ठपादो। वत्थच्छायाछादनपब्बजूपगतत्ता छन्नपरिब्बाजको। ब्राह्मणमहासालोति महाविभवताय महासारतापत्तो ब्राह्मणो। समयन्ति सामञ्ञनिद्देसो, तं तं समयन्ति अत्थो। पवदन्तीति पकारतो वदन्ति, अत्तना अत्तना उग्गहितनियामेन यथा तथा समयं वदन्तीति अत्थो। ‘‘पभुतयो’’ति इमिना तोदेय्यजाणुसोणीसोणदण्डादिके सङ्गण्हाति, परिब्बाजकादयोति आदि-सद्देन छन्नपरिब्बाजकादिके। तिन्दुकाचीरमेत्थ अत्थीति तिन्दुकाचीरो, आरामो। तथा एका साला एत्थाति एकसालको, तस्मिं तिन्दुकाचीरे एकसालके।&lt;br&gt;&#xA;अनेकाकारानवसेसञेय्यत्थविभावनतो, अपरापरुप्पत्तितो च भगवतो ञाणं तत्थ पत्थटं विय होतीति वुत्तं ‘‘सब्बञ्ञुतञ्ञाणं पत्थरित्वा’’ति, यतो तस्स ञाणजालता वुच्चति, वेनेय्यानं तदन्तोगधता हेट्ठा वुत्तायेव। वेनेय्यसत्तपरिग्गण्हनत्थं समन्नाहारे कते पठमं नेसं वेनेय्यभावेनेव उपट्ठानं होति, अथ सरणगमनादिवसेन किच्चनिप्फत्ति वीमंसीयतीति आह ‘‘किं नु खो भविस्सतीति उपपरिक्खन्तो’’ति । निरोधन्ति सञ्ञानिरोधम्। निरोधा वुट्ठानन्ति ततो निरोधतो वुट्ठानं सञ्ञुप्पत्तिम्। सब्बबुद्धानं ञाणेन संसन्दित्वाति यथा ते निरोधं, निरोधतो वुट्ठानञ्च ब्याकरिंसु, ब्याकरिस्सन्ति च, तथा ब्याकरणवसेन संसन्दित्वा। हत्थिसारिपुत्तोति हत्थिसारिनो पुत्तो। ‘‘युगन्धरपब्बतं परिक्खिपित्वा’’ति इदं परिकप्पवचनं ‘‘तादिसं अत्थि चे, तं विया’’ति। मेघवण्णन्ति रत्तमेघवण्णं, सञ्झाप्पभानुरञ्जितमेघसङ्कासन्ति अत्थो। पच्चग्घन्ति अभिनवं आदितो तथालद्धवोहारेन , अनञ्ञपरिभोगताय , तथा वा सत्थु अधिट्ठानेन सो पत्तो सब्बकालं ‘‘पच्चग्घं’’ त्वेव वुच्चति, सिलादिवुत्तरतनलक्खणूपपत्तिया वा सो पत्तो ‘‘पच्चग्घ’’न्ति वुच्चति।&lt;br&gt;&#xA;४०७. अत्तनो रुचिवसेन सद्धम्मट्ठितिज्झासयवसेन, न परेन उस्साहितोति अधिप्पायो। ‘‘अतिप्पगभावमेव दिस्वा’’ति इदं भूतकथनं न ताव भिक्खाचारवेला सम्पत्ताति दस्सनत्थम्। भगवा हि तदा कालस्सेव विहारतो निक्खन्तो ‘‘वासनाभागियाय धम्मदेसनाय पोट्ठपादं अनुग्गण्हिस्सामी’’ति। यन्नूनाहन्ति अञ्ञत्थ संसयपरिदीपनो, इध पन संसयपरिदीपनो विय। कस्माति आह ‘‘बुद्धान’’न्तिआदि। संसयो नाम नत्थि बोधिमूले एव समुग्घाटितत्ता। परिवितक्कपुब्बभागोति अधिप्पेतकिच्चस्स पुब्बभागपरिवितक्को एव। बुद्धानं लब्भतीति ‘‘करिस्साम, न करिस्सामा’’तिआदिको एस चित्तचारो बुद्धानं लब्भति सम्भवति विचारणवसेन पवत्तनतो, न पन संसयवसेन। तेनाहाति येन बुद्धानम्पि लब्भति, तेनेवाह भगवा ‘‘यन्नूनाह’’न्ति। परिकप्पने वायं निपातो। ‘‘उपसङ्कमेय्य’’न्ति किरियापदेन वुच्चमानो एव हि अत्थो ‘‘यन्नूना’’ति निपातपदेन जोतीयति। अहं यन्नून उपसङ्कमेय्यन्ति योजना। यदि पनाति इदम्पि तेन समानत्थन्ति आह ‘‘यदि पनाहन्ति अत्थो’’ति।&lt;br&gt;&#xA;४०८. यथा उन्नतप्पायो सद्दो उन्नादो, एवं विपुलभावेन उपरूपरि पवत्तोपि उन्नादोति तदुभयं एकज्झं कत्वा पाळियं ‘‘उन्नादिनिया’’ति वत्वा पुन विभागेन दस्सेतुं ‘‘उच्चासद्दमहासद्दाया’’ति वुत्तन्ति तमत्थं विवरन्तो ‘‘उच्चं नदमानाया’’तिआदिमाह। अस्साति परिसाय। उद्धंगमनवसेनाति उन्नतबहुलताय उग्गन्त्वा उग्गन्त्वा पवत्तनवसेन। दिसासु पत्थटवसेनाति विपुलभावेन भूतपरम्पराय सब्बदिसासु पत्थरणवसेन। इदानि परिब्बाजकपरिसाय उच्चासद्दमहासद्दताय कारणं, तस्स च पवत्तिआकारं दस्सेन्तो ‘‘तेसञ्ही’’तिआदिमाह। कामस्सादो नाम कामगुणस्सादो। कामभवादिगतो अस्सादो भवस्सादो।&lt;br&gt;&#xA;४०९. सण्ठपेसीति संयमनवसेन सम्मदेव ठपेसि, सण्ठपनञ्चेत्थ तिरच्छानकथाय अञ्ञमञ्ञस्मिं अगारवस्स जहापनवसेन आचारस्स सिक्खापनं, यथावुत्तदोसस्स निगूहनञ्च होतीति आह ‘‘सिक्खापेसी’’तिआदि। अप्पसद्दन्ति निस्सद्दं, उच्चासद्दमहासद्दाभावन्ति अधिप्पायो। नप्पमज्जन्तीति न अगारवं करोन्ति।&lt;br&gt;&#xA;४१०. नो आगते आनन्दोति भगवति आगते नो अम्हाकं आनन्दो पीति होति। पियसमुदाचाराति पियालापा। ‘‘पच्चुग्गमनं अकासी’’ति वत्वा न केवलमयमेव, अथ खो अञ्ञेपि पब्बजिता येभुय्येन भगवतो अपचितिं करोन्तेवाति दस्सेतुं ‘‘भगवन्तञ्ही’’तिआदिं वत्वा, तत्थ कारणमाह ‘‘उच्चाकुलीनताया’’ति, तेन सासने अप्पसन्नापि कुलगारवेन भगवति अपचितिं करोन्ते वाति दस्सेति। एतस्मिं अन्तरे का नाम कथाति एतस्मिं यथावुत्तपरिच्छेदब्भन्तरे कथा का नाम। विप्पकता आरद्धा हुत्वा अपरियोसिता। ‘‘का कथा विप्पकता’’ति वदन्तो अत्थतो तस्सा परियोसापनं पटिजानाति नाम। ‘‘का कथा’’ति च अविसेसचोदनाति यस्सा तस्सा सब्बस्सापि कथाय परियोसापनं पटिञ्ञातञ्च होति, तञ्च परेसं असब्बञ्ञूनं अविसयन्ति आह ‘‘परियन्तं नेत्वा देमीति सब्बञ्ञुपवारणं पवारेसी’’ति।&lt;/p&gt;</description>
    </item>
    <item>
      <title>१०. सुभसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/10_subhasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/10_subhasuttavaNNanA/</guid>
      <description>&lt;p&gt;१०. सुभसुत्तवण्णना&lt;/p&gt;&#xA;&lt;h2 id=&#34;सभमणवकवतथवणणन&#34;&gt;सुभमाणवकवत्थुवण्णना&lt;/h2&gt;&#xA;&lt;p&gt;४४४. ‘‘अचिरपरिनिब्बुते’’ति सत्थु परिनिब्बुतभावस्स चिरकालतापटिक्खेपेन आसन्नता दस्सिता, कालपरिच्छेदो न दस्सितोति तं परिच्छेदतो दस्सेतुं ‘‘परिनिब्बानतो उद्धं मासमत्ते काले’’ति वुत्तम्। तत्थ मत्त-ग्गहणेन कालस्स असम्पुण्णतं जोतेति। तुदिसञ्ञितो गामो निवासो एतस्साति तोदेय्यो। तं पनेस यस्मा सोणदण्डो विय चम्पं, कूटदन्तो विय च खाणुमतं अज्झावसति, तस्मा वुत्तं ‘‘तस्स अधिपतित्ता’’ति इस्सरभावतोति अत्थो। समाहारन्ति सन्निचयम्। पण्डितो घरमावसेति यस्मा अप्पतरप्पतरेपि वयमाने भोगा खियन्ति, अप्पतरप्पतरेपि सञ्चियमाने वड्ढन्ति, तस्मा विञ्ञुजातिको किञ्चि वयं अकत्वा आयमेव उप्पादेन्तो घरावासं अनुतिट्ठेय्याति लोभादेसितं पटिपत्तिं उपदिसति।&lt;br&gt;&#xA;अदानमेव सिक्खापेत्वा लोभाभिभूतताय तस्मिंयेव घरे सुनखो हुत्वा निब्बत्ति। लोभवसिकस्स हि दुग्गति पाटिकङ्खा। अतिविय पियायति पुब्बपरिचयेन। पिण्डाय पाविसि सुभं माणवं अनुग्गण्हितुकामो। निरये निब्बत्तिस्ससि कतोकासस्स कम्मस्स पटिबाहितुं असक्कुणेय्यभावतो।&lt;br&gt;&#xA;ब्राह्मणचारित्तस्स भाविततं सन्धाय, तथा पितरं उक्कंसेन्तो च ‘‘ब्रह्मलोके निब्बत्तो’’ति आह। तं पवत्तिं पुच्छीति सुतमेतं मया ‘‘मय्हं पिता सुनखो हुत्वा निब्बत्तो’’ति तुम्हेहि वुत्तं, किमिदं सच्चन्ति पुच्छि। तथेव वत्वाति यथा पुब्बे सुनखस्स वुत्तं, तथेव वत्वा। अविसंवादनत्थन्ति सच्चापनत्थं ‘‘तोदेय्यब्राह्मणो सुनखो हुत्वा निब्बत्तो’’ति अत्तनो वचनस्स अविसंवादनत्थं अविसंवादभावस्स दस्सनत्थन्ति अत्थो। सब्बं दस्सेसीति बुद्धानुभावेन सो सुनखो तं सब्बं नेत्वा दस्सेसि, न जातिस्सरताय। भगवन्तं दिस्वा भुक्करणं पन पुरिमजातिसिद्धवासनावसेन। चुद्दस पञ्हे पुच्छित्वाति ‘‘दिस्सन्ति हि भो गोतम मनुस्सा अप्पायुका, दिस्सन्ति दीघायुका। दिस्सन्ति बव्हाबाधा, दिस्सन्ति अप्पाबाधा। दिस्सन्ति दुब्बण्णा, दिस्सन्ति वण्णवन्तो। दिस्सन्ति अप्पेसक्खा, दिस्सन्ति महेसक्खा। दिस्सन्ति अप्पभोगा, दिस्सन्ति महाभोगा। दिस्सन्ति नीचकुलीना, दिस्सन्ति उच्चाकुलीना। दिस्सन्ति दुप्पञ्ञा, दिस्सन्ति पञ्ञावन्तो’’ति (म॰ नि॰ ३.२८९)। इमे चुद्दस पञ्हे पुच्छित्वा, अङ्गसुभताय किरेस ‘‘सुभो’’ति नामं लभि।&lt;br&gt;&#xA;४४५. ‘‘एका च मे कङ्खा अत्थी’’ति इमिना उपरि पुच्छियमानस्स पञ्हस्स पगेव तेन अभिसङ्खतभावं दस्सेति। विसभागवेदनाति दुक्खवेदना। सा हि कुसलकम्मनिब्बत्ते अत्तभावे उप्पज्जनकसुखवेदनापटिपक्खभावतो ‘‘विसभागवेदना’’ति। कायं गाळ्हा हुत्वा बाधति पीळेतीति ‘‘आबाधो’’ति च वुच्चति। एकदेसे उप्पज्जित्वाति सरीरस्स एकदेसे उट्ठितापि अयपट्टेन आबन्धित्वा विय गण्हाति अपरिवत्तभावकरणतो, एतेन बलवरोगो आबाधो नामाति दस्सेति। किच्छजीवितकरोति असुखजीवितावहो, एतेन दुब्बलो अप्पमत्तको रोगो आतङ्कोति दस्सेति। उट्ठानन्ति सयननिसज्जादितो उट्ठहनं, तेन यथा तथा अपरापरं सरीरस्स परिवत्तनं वदति। गरुकन्ति भारियं किच्छसिद्धिकम्। काये बलं न होतीति एत्थापि ‘‘गिलानस्सेवा’’ति पदं आनेत्वा सम्बन्धितब्बम्। हेट्ठा चतूहि पदेहि अफासुविहाराभावं पुच्छित्वा इदानि फासुविहारसब्भावं पुच्छति, तेन सविसेसो फासुविहारो पुच्छितोति दट्ठब्बो, असतिपि अतिसयत्थजोतने सद्दे अतिसयत्थस्स लब्भनतो यथा ‘‘अभिरूपाय देय्यं दातब्ब’’न्ति।&lt;br&gt;&#xA;४४७. कालञ्च समयञ्च उपादायाति। एत्थ कालो नाम उपसङ्कमनस्स युत्तपत्तकालो। समयो नाम तस्सेव पच्चयसामग्गी, अत्थतो तज्जं सरीरबलञ्चेव तप्पच्चयपरिस्सयाभावो च। उपादानं नाम ञाणेन तेसं गहणं सल्लक्खणन्ति दस्सेतुं ‘‘कालञ्चा’’तिआदि वुत्तम्। फरिस्सतीति वड्ढिस्सति।&lt;br&gt;&#xA;४४८. चेतियरट्ठेति चेतिरट्ठे। य-कारेन हि पदं वड्ढेत्वा वुत्तम्। चेतिरट्ठतो अञ्ञं विसुंयेवेकं रट्ठन्ति च वदन्ति। मरणपटिसंयुत्तन्ति मरणं नाम तादिसानं रोग वसेनेव होतीति येन रोगेन तं जातं, तस्स सरूपपुच्छा, कारणपुच्छा, मरणहेतुकचित्तसन्तापपुच्छा, तस्स च सन्तापस्स सब्बलोकसाधारणता, तथा मरणस्स च अप्पतिकारताति एवं आदिना मरणपटिसंयुत्तं सम्मोदनीयं कथं कथेसीति दस्सेतुं ‘‘भो आनन्दा’’तिआदि वुत्तम्। न रन्धगवेसी मारो विय, न वीमंसनाधिप्पायो उत्तरमाणवो वियाति अधिप्पायो। येसु धम्मेसूति विमोक्खुपायेसु निय्यानधम्मेसु। धरन्तीति तिट्ठन्ति, पवत्तन्तीति अत्थो।&lt;br&gt;&#xA;४४९. अत्थप्पयुत्तताय सद्दपयोगस्स सद्दप्पबन्धलक्खणानि तीणि पिटकानि तदत्थभूतेहि सीलादीहि धम्मक्खन्धेहि सङ्गय्हन्तीति वुत्तं ‘‘तीणि पिटकानि तीहि खन्धेहि सङ्गहेत्वा’’ति। सङ्खित्तेन कथितन्ति ‘‘तिण्णं खन्धान’’न्ति एवं गहणतो सामञ्ञतो चाति सङ्खेपेनेव कथितम्। ‘‘कतमेसं तिण्ण’’न्ति अयं अदिट्ठजोतना पुच्छा, न कथेतुकम्यता पुच्छाति वुत्तं ‘‘वित्थारतो पुच्छिस्सामी ‘ति चिन्तेत्वा ‘कतमेसं तिण्ण’न्ति आहा’’ति। कथेतुकम्यताभावे पनस्स थेरस्स वचनता सिया।&lt;/p&gt;</description>
    </item>
    <item>
      <title>११. केवट्टसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/11_kevaTTasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/11_kevaTTasuttavaNNanA/</guid>
      <description>&lt;p&gt;११. केवट्टसुत्तवण्णना&lt;/p&gt;&#xA;&lt;h2 id=&#34;कवटटगहपतपततवतथवणणन&#34;&gt;केवट्टगहपतिपुत्तवत्थुवण्णना&lt;/h2&gt;&#xA;&lt;p&gt;४८१. पावारिकम्बवनेति पावारिकसेट्ठिनो अम्बबहुले उपवने। तं किर सो सेट्ठी भगवतो अनुच्छविकं गन्धकुटिं, भिक्खुसङ्घस्स च रत्तिट्ठानदिवाट्ठानकुटिमण्डपादीनि सम्पादेत्वा पाकारपरिक्खित्तं द्वारकोट्ठकसम्पन्नं कत्वा बुद्धप्पमुखस्स सङ्घस्स निय्यातेसि, पुरिमवोहारेन पन ‘‘पावारिकम्बवन’’न्ति वुच्चति, तस्मिं पावारिकम्बवने। केवट्टोति इदं तस्स नामं केवट्टेहि संरक्खितत्ता, तेसं वा सन्तिके संवड्ढितत्ताति केचि। ‘‘गहपतिपुत्तस्सा’’ति एत्थ कामं तदा सो गहपतिट्ठाने ठितो, पितु पनस्स अचिरकालंकतताय पुरिमसमञ्ञाय ‘‘गहपतिपुत्तो’’ त्वेव वोहरीयति, तेनाह ‘‘गहपति महासालो’’ति। महाविभवताय महासारो, गहपतीति अत्थो र-कारस्स ल-कारं कत्वा ‘‘महासालो सुखुमालो अह’’न्तिआदीसु (अ॰ नि॰ ३.३९) विय। सद्धासम्पन्नोति पोथुज्जनिकाय सद्धाय वसेन सद्धा समन्नागतो।&lt;br&gt;&#xA;समिद्धाति सम्मदेव इद्धा, इद्धिया विभवसम्पत्तिया वेपुल्लप्पत्ताति अत्थो। ‘‘एहि त्वं भिक्खु अन्वद्धमासं, अनुमासं, अनुसंवच्छरं वा मनुस्सानं पसादाय इद्धिपाटिहारियं करोही’’ति एकस्स भिक्खुनो आणापनं तस्मिं ठाने तस्स ठपनं नाम होतीति आह ‘‘ठानन्तरे ठपेतू’’ति। उत्तरिमनुस्सानं धम्मतोति उत्तरिमनुस्सानं बुद्धादीनं अधिगमधम्मतो। निद्धारणे चेतं निस्सक्कम्। इद्धिपाटिहारियञ्हि ततो निद्धारेति। मनुस्सधम्मतो उत्तरीति पकतिमनुस्सधम्मतो उपरि। पज्जलितपदीपोति पज्जलन्तो पदीपो।&lt;br&gt;&#xA;४८२. न धंसेमीति गुणसम्पत्तितो न चावेमि, तेनाह ‘‘सीलभेद’’न्तिआदि। विस्सासं वड्ढेत्वा भगवति अत्तनो विस्सत्थभावं ब्रूहेत्वा विभूतं पाकटं कत्वा।&lt;/p&gt;</description>
    </item>
    <item>
      <title>१२. लोहिच्चसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/12_lohichchasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/12_lohichchasuttavaNNanA/</guid>
      <description>&lt;p&gt;१२. लोहिच्चसुत्तवण्णना&lt;/p&gt;&#xA;&lt;h2 id=&#34;लहचचबरहमणवतथवणणन&#34;&gt;लोहिच्चब्राह्मणवत्थुवण्णना&lt;/h2&gt;&#xA;&lt;p&gt;५०१. सालवतिकाति इत्थिलिङ्गवसेन तस्स गामस्स नामम्। गामणिकाभावेनाति केचि। लोहितो नाम तस्स कुले पुब्बपुरिसो, तस्स वसेन लोहिच्चोति तस्स ब्राह्मणस्स गोत्ततो आगतं नामम्।&lt;br&gt;&#xA;५०२. ‘‘दिट्ठिगत’’न्ति लद्धिमत्तं अधिप्पेतन्ति आह ‘‘न पन उच्छेदसस्सतानं अञ्ञतर’’न्ति। न हि उच्छेदसस्सतगाहविनिमुत्तो कोचि दिट्ठिगाहो अत्थि। ‘‘भासति येवा’’ति तस्सा लद्धिया लोके पाकटभावं दस्सेति। अत्ततो अञ्ञो परोति यथा अनुसासकतो अनुसासितब्बो परो, एवं अनुसासितब्बतोपि अनुसासको परोति वुत्तं ‘‘परो परस्साति परो यो’’तिआदि। किं-सद्दापेक्खाय चेत्थ ‘‘करिस्सती’’ति अनागतकालवचनं, अनागतेपि वा तेन तस्स कातब्बं नत्थीति दस्सनत्थम्। कुसलं धम्मन्ति अनवज्जधम्मं निक्किलेसधम्मं विमोक्खधम्मन्ति अत्थो। ‘‘परेसं धम्मं कथेस्सामी’’ति तेहि अत्तानं परिवारापेत्वा विचरणं किं अत्थियं आसयबुद्धस्सापि अनुरोधेन विना तं न होतीति तस्मा अत्तना पटिलद्धं…पे॰… विहातब्बन्ति वदति। तेनाह ‘‘एवं सम्पदमिदं पापकं लोभधम्मं वदामी’’ति।&lt;br&gt;&#xA;५०४. सोति लोहिच्चो ब्राह्मणो।&lt;br&gt;&#xA;५०८. कथाफासुकत्थन्ति कथासुखत्थं, सुखेन कथं कथेतुञ्चेव सोतुञ्चाति अत्थो। अप्पेव नाम सियाति एत्थ पीतिवसेन आमेडितं दट्ठब्बम्। तथा हि तं ‘‘बुद्धगज्जित’’न्ति वुच्चति । भगवा हि ईदिसेसु ठानेसु विसेसतो पीतिसोमनस्सजातो होति। तेनाह ‘‘अयं किरेत्थ अधिप्पायो’’तिआदि।&lt;/p&gt;</description>
    </item>
    <item>
      <title>१३. तेविज्जसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/13_tevijjasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/01_sIlakkhandhavagga-TIkA/13_tevijjasuttavaNNanA/</guid>
      <description>&lt;p&gt;१३. तेविज्जसुत्तवण्णना&lt;br&gt;&#xA;५१८. उत्तरेनाति एत्थ एन-सद्दो दिसावाचीसद्दतो पञ्चमीअन्ततो अदूरत्थो इच्छितो, तस्मा उत्तरेन-सद्देन अदूरत्थजोतनं दस्सेन्तो ‘‘अदूरे उत्तरपस्से’’ति आह। अक्खरचिन्तका पन एन-सद्दयोगे अवधिवाचिनि पदे उपयोगवचनं इच्छन्ति। अत्थो पन सामिवसेनेव इच्छितोति इध सामिवचनवसेनेव वुत्तम्।&lt;br&gt;&#xA;५१९. कुलचारित्तादीति आदि-सद्देन मन्तज्झेनाभिरूपतादिसम्पत्तिं सङ्गण्हाति। मन्तसज्झायकरणत्थन्ति आथब्बणमन्तानं सज्झायकरणत्थं, तेनाह ‘‘अञ्ञेसं बहूनं पवेसनं निवारेत्वा’’ति।&lt;/p&gt;&#xA;&lt;h2 id=&#34;मगगमगगकथवणणन&#34;&gt;मग्गामग्गकथावण्णना&lt;/h2&gt;&#xA;&lt;p&gt;५२०. ‘‘जङ्घचार’’न्ति चङ्कमतो इतो चितो च चरणमाह। सो हि जङ्घासु किलमथविनोदनत्थो चारोति तथा वुत्तो। तेनाह ‘‘अनुचङ्कमन्तानं अनुविचरन्तान’’न्ति। तेनाति उभोसुपि अनुचङ्कमनानुविचारणानं लब्भनतो। सहाया हि ते अञ्ञमञ्ञ सभागवुत्तिका। ‘‘मग्गो’’ति इच्छितट्ठानं उजुकं मग्गति उपगच्छति एतेनाति मग्गो, उजुमग्गो। तदञ्ञो अमग्गो, तस्मिं मग्गे च अमग्गे च। पटिपदन्ति ब्रह्मलोकगामिमग्गस्स पुब्बभागपटिपदम्।&lt;br&gt;&#xA;निय्यातीति निय्यानीयो, सो एव ‘‘निय्यानिको’’ति वुत्तोति आह ‘‘निय्यायन्तो’’ति। यस्मा निय्यातपुग्गलवसेनस्स निय्यानिकभावो , तस्मा ‘‘निय्यायन्तो’’ति पुग्गलस्स योनिसो पटिपज्जनवसेन निय्यायन्तो मग्गो ‘‘निय्याती’’ति वुत्तो। करोतीति अत्तनो सन्ताने उप्पादेति। उप्पादेन्तोयेव हि तत्थ पटिपज्जति नाम। सह ब्येति वत्ततीति सहब्यो, सहवत्तनको । तस्स भावो सहब्यताति आह ‘‘सहभावाया’’तिआदि। सहभावोति च सलोकता, समीपता वा वेदितब्बा, तेनाह ‘‘एकट्ठाने पातुभावाया’’ति। सकमेव आचरियवादन्ति अत्तनो आचरियेन पोक्खरसातिना कथितमेव आचरियवादम्। थोमेत्वा पग्गण्हित्वा ‘‘अयमेव उजुमग्गो अयमञ्जसायनो’’ति पसंसित्वा उक्कंसित्वा। भारद्वाजोपि सकमेवाति भारद्वाजोपि माणवो अत्तनो आचरियेन तारुक्खेन कथितमेव आचरियवादं थोमेत्वा पग्गण्हित्वा विचरतीति योजना। तेन वुत्तन्ति तेन यथा तथा वा अभिनिविट्ठभावेन वुत्तं पाळियम्।&lt;br&gt;&#xA;५२१-२. अनिय्यानिका वाति अप्पाटिहारियाव अञ्ञमञ्ञस्स वादे दोसं दस्सेत्वा अविपरीतत्थदस्सनत्थं उत्तररहिता एव। अञ्ञमञ्ञस्स वादस्स आदितो विरुद्धग्गहणं विग्गहो, स्वेव विवदनवसेन अपरापरं उप्पन्नो विवादोति आह ‘‘पुब्बुप्पत्तिको विग्गहो अपरभागे विवादो’’ति। दुविधोपि एसो विग्गहो, विवादोति द्विधा वुत्तोपि विरोधो। नानाआचरियानं वादतोति नानारुचिकानं आचरियानं वादभावतो। नानावादो नानाविधो वादोति कत्वा।&lt;br&gt;&#xA;५२३. एकस्सापीति तुम्हेसु द्वीसु एकस्सापि। एकस्मिन्ति सकवादपरवादेसु एकस्मिम्पि। संसयो नत्थीति ‘‘मग्गो नु खो, न मग्गो नु खो’’ति संसयो विचिकिच्छा नत्थि। अञ्जसायनभावे पन संसयो। तेनाह ‘‘एस किरा’’तिआदि। भगवा पन यदि सब्बत्थ मग्गसञ्ञिनो, एवं सति ‘‘किस्मिं वो विग्गहो’’ति पुच्छति।&lt;br&gt;&#xA;५२४. ‘‘इच्छितट्ठानं उजुकं मग्गति उपगच्छति एतेनाति मग्गो, उजुमग्गो। तदञ्ञो अमग्गो’’ति वुत्तो वायमत्थो। सब्बे तेति सब्बेपि ते नानाआचरियेहि वुत्तमग्गा।&lt;br&gt;&#xA;ये पाळियं ‘‘अद्धरिया ब्राह्मणा’’तिआदिना वुत्ता। अद्धरो नाम यञ्ञविसेसो, तदुपयोगिभावतो ‘‘अद्धरिया’’ त्वेव वुच्चन्ति यजूनि, तानि सज्झायन्तीति अद्धरिया, यजुब्बेदिनो। ये च तित्तिरिइसिना कते मन्ते सज्झायन्ति, ते तित्तिरिया, यजुब्बेदिनो एव। यजुब्बेदसाखा हेसा, यदिदं तित्तिरम्। छन्दो वुच्चति विसेसतो सामवेदो, तं सरेन कायन्तीति छन्दोका, सामवेदिनो। ‘‘छन्दोगा’’तिपि पठन्ति, सो एवत्थो। बहवो इरयो एत्थाति बव्हारि, इरुब्बेदो। तं अधीयन्तीति बव्हारिज्झा।&lt;br&gt;&#xA;‘‘बहूनी’’ति एत्थायं उपमासंसन्दना – यथा ते नानामग्गा एकंसतो तस्स गामस्स वा निगमस्स वा पवेसाय होन्ति, एवं ब्राह्मणेहि पञ्ञापियमानापि नानामग्गा ब्रह्मलोकूपगमनाय ब्रह्मुना सहब्यताय एकंसेनेव होन्तीति।&lt;br&gt;&#xA;५२७-५२९. व-कारो आगमसन्धिमत्तन्ति अनत्थको व-कारो, तेन वण्णागमेन पदन्तरसन्धिमत्तं कतन्ति अत्थो। अन्धपवेणीति अन्धपन्ति। ‘‘पञ्ञाससट्ठि अन्धा’’ति इदं तस्सा अन्धपवेणिया महतो गच्छगुम्बस्स अनुपरिगमनयोग्यतादस्सनम्। एवञ्हि ते ‘‘सुचिरं वेलं मग्गं गच्छामा’’ति एवं सञ्ञिनो होन्ति। नामकंयेवाति अत्थाभावतो नाममत्तंयेव, तं पन भासितं तेहि सारसञ्ञितम्पि नाममत्तताय असारभावतो निहीनमेवाति आह ‘‘लामकंयेवा’’ति।&lt;br&gt;&#xA;५३०. यतोति भुम्मत्थे निस्सक्कवचनं, सामञ्ञजोतना च विसेसे अवतिट्ठतीति आह ‘‘यस्मिं काले’’ति। आयाचन्तीति पत्थेन्ति। उग्गमनं लोकस्स बहुकारभावतो तथा थोमनाति। अयं किर ब्राह्मणानं लद्धि ‘‘ब्राह्मणानं आयाचनाय चन्दिमसूरिया गन्त्वा लोके ओभासं करोन्ती’’ति।&lt;br&gt;&#xA;५३२. इध पन किं वत्तब्बन्ति इमस्मिं पन अप्पच्चक्खभूतस्स ब्रह्मुनो सहब्यताय मग्गदेसने तेविज्जानं किं वत्तब्बं अत्थि, ये पच्चक्खभूतानम्पि चन्दिमसूरियानं सहब्यताय मग्गं देसेतुं न सक्कोन्तीति अधिप्पायो। ‘‘यत्था’’ति ‘‘इध पना’’ति वुत्तमेवत्थं पच्चामसति।&lt;/p&gt;</description>
    </item>
  </channel>
</rss>
