<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ महावग्ग-टीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/</link>
    <description>Recent content in &#43;०२ महावग्ग-टीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/index.xml" rel="self" type="application/rss+xml" />
    <item>
      <title>०१. महापदानसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/01_mahApadAnasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/01_mahApadAnasuttavaNNanA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;दीघनिकाये&lt;br&gt;&#xA;महावग्गटीका&lt;br&gt;&#xA;१. महापदानसुत्तवण्णना&lt;/p&gt;&#xA;&lt;h2 id=&#34;पबबनवसपटसयततकथवणणन&#34;&gt;पुब्बेनिवासपटिसंयुत्तकथावण्णना&lt;/h2&gt;&#xA;&lt;p&gt;१. यथाजातानं करेरिरुक्खानं घनपत्तसाखाविटपेहि मण्डपसङ्खेपेहि सञ्छन्नो पदेसो ‘‘करेरिमण्डपो’’ति अधिप्पेतो। द्वारेति द्वारसमीपे। द्वारे ठितरुक्खवसेन अञ्ञत्थापि समञ्ञा अत्थीति दस्सेतुं ‘‘यथा’’तिआदि वुत्तम्। कथं पन भगवा महागन्धकुटियं अवसित्वा तदा करेरिकुटिकायं विहासीति? सापि बुद्धस्स भगवतो वसनगन्धकुटि एवाति दस्सेन्तो ‘‘अन्तोजेतवने’’तिआदिमाह। सलळागारन्ति देवदारुरुक्खेहि कतगेहम्। पकतिभत्तस्स पच्छतोति भिक्खूनं पाकतिकभत्तकालतो पच्छा, ठितमज्झन्हिकतो उपरीति अत्थो। पिण्डपाततो पटिक्कन्तानन्ति पिण्डपातभोजनतो अपेतानम्। तेनाह ‘‘भत्तकिच्च’’न्तिआदि।&lt;br&gt;&#xA;मण्डलसण्ठाना माळसङ्खेपेन कता निसीदनसाला ‘‘मण्डलमाळ’’न्ति अधिप्पेताति आह ‘‘निसीदनसालाया’’ति। पुब्बेनिवासपटिसंयुत्ताति एत्थ पुब्ब-सद्दो अतीतविसयो, निवास-सद्दो कम्मसाधनो, खन्धविनिमुत्तो च निवसितधम्मो नत्थि, खन्धा च सन्तानवसेनेव पवत्तन्तीति आह ‘‘पुब्बेनिवुत्थक्खन्धसन्तानसङ्खातेन पुब्बेनिवासेना’’ति। योजेत्वाति विसयभावेन योजेत्वा। पवत्तिताति कथिता। धम्मूपसंहितत्ता धम्मतो अनपेताति धम्मी। तेनाह ‘‘धम्मसंयुत्ता’’ति।&lt;br&gt;&#xA;उदपादीति पदुद्धारो, तस्स उप्पन्ना जाताति इमिना सम्बन्धो। तं पनस्सा उप्पन्नाकारं पाळियं सङ्खेपतोव दस्सितं, वित्थारतो दस्सेतुं ‘‘अहो अच्छरिय’’न्तिआदि आरद्धम्। तत्थ के अनुस्सरन्ति, के नानुस्सरन्तीति पदद्वये पठमंयेव सप्पपञ्चनं, न इतरन्ति तदेव पुग्गलभेदतो, कालविभागतो, अनुस्सरणाकारतो, ओपम्मतो निद्दिसन्तेन ‘‘तित्थिया अनुस्सरन्ती’’तिआदि वुत्तम्। अग्गप्पत्तकम्मवादिनोति सिखाप्पत्तकम्मवादिनो ‘‘अत्थि कम्मं अत्थि कम्मविपाको’’ति (पटि॰ म॰ १.२३४) एवं कम्मस्सकताञाणे ठिता तापसपरिब्बाजका। चत्तालीसंयेव कप्पे अनुस्सरन्तीति ब्रह्मजालादीसु (दी॰ नि॰ १.३३) भगवता तथा परिच्छिज्ज वुत्तत्ता। ततो परं न अनुस्सरन्तीति तथावचनञ्च दिट्ठिगतोपट्ठकस्स तेसं ञाणस्स परिदुब्बलभावतो।&lt;br&gt;&#xA;सावकाति महासावका तेसञ्हि कप्पसतसहस्सं पुब्बाभिनीहारो। पकतिसावका पन ततो ऊनकमेव अनुस्सरन्ति। यस्मा ‘‘कप्पानं लक्खाधिकं एकं, द्वे च असङ्ख्येय्यानी’’ति कालवसेन एवं परिमाणो यथाक्कमं अग्गसावकपच्चेकबुद्धानं पुञ्ञञाणाभिनीहारो, सावकबोधिपच्चेकबोधिपारमितासम्भरणञ्च, तस्मा वुत्तं ‘‘द्वे अग्गसावका…पे॰… कप्पसतसहस्सञ्चा’’ति। यदि बोधिसम्भारसम्भरणकालपरिच्छिन्नो तेसं तेसं अरियानं अभिञ्ञाञाणविभवो, एवं सन्ते बुद्धानम्पिस्स सपरिच्छेदता आपन्नाति चोदनं सन्धायाह ‘‘बुद्धानं पन एत्तकन्ति परिच्छेदो नत्थि, यावतकं आकङ्खन्ति, तावतकं अनुस्सरन्ती’’ति ‘‘यावतकं नेय्यं, तावतकं ञाण’’न्ति (महानि॰ १५६; चूळनि॰ ८५; पटि॰ म॰ ३, ५) वचनतो। सब्बञ्ञुतञ्ञाणस्स विय हि बुद्धानं अभिञ्ञाञाणानम्पि सविसये परिच्छेदो नाम नत्थि, तस्मा यं यं ञातुं इच्छन्ति, ते तं तं जानन्ति एव। अथ वा सतिपि कालपरिच्छेदे करुणूपायकोसल्लपरिग्गहादिना सातिसयत्ता महाबोधिसम्भारानं पञ्ञापारमिताय पवत्तिआनुभावस्स परिच्छेदो नाम नत्थि, कुतो तन्निमित्तकानं अभिञ्ञाञाणानन्ति वुत्तं ‘‘बुद्धानं…पे॰… नत्थी’’ति।&lt;br&gt;&#xA;खन्धपटिपाटियाति यथापच्चयं अनुपुब्बपवत्तमानानं खन्धानं अनुपुब्बिया। खन्धप्पवत्तिन्ति वेदनादिक्खन्धप्पवत्तिम्। तेसञ्हि अनुभवनादिआकारग्गहणमस्स सातिसयं, तं सञ्ञाभवे तत्थ तत्थ अनुस्सरणवसेन गहेत्वा गच्छन्ता एकवोकारभवे अलभन्ता ‘‘न पस्सन्ती’’ति वुत्ता, जाले पतिता विय सकुणा, मच्छा विय चाति अधिप्पायो। कुण्ठा वियाति दन्धा विय। पङ्गुळा वियाति पीठसप्पिनो विय। दिट्ठिं गण्हन्तीति अधिच्चसमुप्पन्निकदिट्ठिं गण्हन्ति। यट्ठिकोटिहेतुकं गमनं यट्ठिकोटिगमनं खन्धपटिपाटिया अमुञ्चनतो।&lt;br&gt;&#xA;एवं सन्तेपीति कामं बुद्धसावकापि असञ्ञभवे खन्धप्पवत्तिं न पस्सन्ति, एवं सन्तेपि ते बुद्धसावका असञ्ञभवं लङ्घित्वा परतो अनुस्सरन्ति। ‘‘वट्टे’’तिआदि तथा तेसं अनुस्सरणाकारदस्सनम्। बुद्धेहि दिन्ननये ठत्वाति ‘‘यत्थ पञ्चकप्पसतानि रूपप्पवत्तियेव, न अरूपप्पवत्ति, सो असञ्ञभवो’’ति एवं सम्मासम्बुद्धेहि देसितायं धम्मनेत्तियं ठत्वा। एवञ्हि अन्तरा चुतिपटिसन्धियो अपस्सन्ता परतो अनुस्सरन्ति सेय्यथापि आयस्मा सोभितोति (थेरगा॰ अट्ठ॰ १.२.१६४ सोभितत्थेरगाथावण्णना)। सो किर पुब्बेनिवासे चिण्णवसी हुत्वा अनुपटिपाटिया अत्तनो निब्बत्तट्ठानं अनुस्सरन्तो याव असञ्ञभवे अत्तनो अचित्तकपटिसन्धि ताव अद्दस, ततो परं पञ्चकप्पसतपरिमाणे काले चुतिपटिसन्धियो अदिस्वा अवसाने चुतिं दिस्वा ‘‘किं नामेत’’न्ति आवज्जयमानो नयवसेन ‘‘असञ्ञभवो भविस्सती’’ति निट्ठं अगमासि। अथ नं भगवा तं कारणं अट्ठुप्पत्तिं कत्वा पुब्बेनिवासं अनुस्सरन्तानं अग्गट्ठाने ठपेसि। ‘‘चुतिपटिसन्धिं ओलोकेत्वा’’ति इदं चुतिपटिसन्धिवसेन तेसं ञाणस्स सङ्कमनदस्सनं, तेन सब्बसो भवे अनामसित्वा गन्तुं न सक्कोन्तीति दस्सेति।&lt;br&gt;&#xA;तं तदेव पस्सन्तीति यथा नाम सरदसमये ठितमज्झन्हिकवेलाय चतुरतनिके गेहे चक्खुमतो पुरिसस्स रूपगतं सुपाकटमेव होतीति लोकसिद्धमेतं, सिया पन तस्स सुखुमतरतिरोहितादिभेदस्स रूपगतस्स अगोचरता। न त्वेव बुद्धानं ञातुं इच्छितस्स ञेय्यस्स अगोचरता, अथ खो तं ञाणालोकेन ओभासितं हत्थतले आमलकं विय सुपाकटं सुविभूतमेव होति तथा ञेय्यावरणस्स सुप्पहीनत्ता। तेनाह ‘‘बुद्धा पन अत्तना वा परेहि वा दिट्ठकतसुतं, सूरियमण्डलोभाससदिस’’न्ति च आदि।&lt;br&gt;&#xA;तथा सावका च पच्चेकबुद्धा चाति। एत्थ तथा-सद्देन ‘‘अत्तना दिट्ठकतसुतमेव अनुस्सरन्ती’’ति इदं उपसंहरति, तेन सप्पदेसमेव नेसं अनुस्सरणं, न निप्पदेसन्ति निदस्सेति।&lt;br&gt;&#xA;खज्जोपनकओभाससदिसं ञाणस्स अतिविय अप्पानुभावताय। सावकानन्ति एत्थ पकतिसावकानं पाकतिकपदीपोभाससदिसम्। महासावकानं (थेरगा॰ अट्ठ॰ २.२१ वङ्गीसेत्थरगाथावण्णनाय वित्थारो) महापदीपोभाससदिसम्। तेनाह विसुद्धिमग्गे (विसुद्धि॰ २.४०२) ‘‘उक्कापभासदिस’’न्ति। ओसधितारकोभाससदिसन्ति उस्सन्ना पभा एताय धीयति, ओसधीनं वा अनुबलप्पदायकत्ता ‘‘ओसधी’’ति एवं लद्धनामाय तारकाय पभासदिसम्। सरदसूरियमण्डलोभाससदिसं सब्बसो अन्धकारविधमनतो। अपटुभावहेतुको विसयग्गहणे चञ्चलभावो खलितं, कुण्ठिभावहेतुको विसयस्स अनभिसमयो पटिघातो। आवज्जनपटिबद्धमेवाति आवज्जनमत्ताधीनं, आवज्जितमत्ते एव यथिच्छितस्स पटिविज्झनकन्ति अत्थो। सेसपदद्वयेपि एसेव नयो।&lt;br&gt;&#xA;असङ्गअप्पटिहतं पवत्तमानं भगवतो ञाणं लहुतरेपि विसये, गरुतरे च एकसदिसमेवाति दस्सेतुं ‘‘दुब्बलपत्तपुटे’’तिआदिना उपमाद्वयं वुत्तम्। धम्मकायत्ता भगवतो गुणं आरब्भ पवत्ता ‘‘भगवन्तंयेव आरब्भ उप्पन्ना’’ति वुत्तम्। तं सब्बम्पीति तं यथावुत्तं सब्बम्पि पुब्बेनिवासपटिसंयुत्तं कथम्। तित्थियानं, सावकानञ्च पुब्बेनिवासानुस्सरणं भगवतो पुब्बेनिवासानुस्सरणस्स हीनुदाहरणदस्सनवसेनेत्थ कथितम्। एवञ्हि भगवतो महन्तभावो विसेसतो पकासितो होतीति। सङ्खेपतोति समासतो। यत्तकोपि पुब्बेनिवासानुस्सतिञाणस्स पवत्तिभेदो अत्तनो ञाणस्स विसयभूतो, तं सब्बं तदा यथाकथितं ते भिक्खू सङ्खिपित्वा ‘‘इतिपी’’ति आहंसु। तस्स च अनेकाकारताय आमेडितवचनं, पि-सद्दो सम्पिण्डनत्थो, ‘‘इति खो भिक्खवे सप्पटिभयो बालो’’तिआदीसु (म॰ नि॰ ३.१२४; अ॰ नि॰ ३.१) विय आकारत्थो इति-सद्दोति दस्सेन्तो ‘‘एवम्पी’’ति तदत्थमाह।&lt;br&gt;&#xA;२-३. वुत्तमेवाति एत्थ च इध पाठे यं वत्तब्बं तेन पाठेन साधारणं, तं वुत्तमेवाति अधिप्पेतं, न असाधारणं अपुब्बपदवण्णनाय अधिकतत्ताति तं दस्सेन्तो ‘‘अयमेव हि विसेसो’’तिआदिमाह। ‘‘अस्सोसी’’ति इदं सवनकिच्चनिप्फत्तिया वुत्तं सद्दग्गहणमुखेन तदत्थावबोधस्स सिद्धत्ता। तत्थ पन पाळियं ‘‘इमं संखियधम्मं विदित्वा’’ इच्चेव (दी॰ नि॰ १.२) वुत्तम्। इमे भिक्खू मम गुणे थोमेन्ति, कथं? मम पुब्बेनिवासञाणं आरब्भाति योजना। निप्फत्तिन्ति किच्चनिप्फत्तिं, तेन कातब्बकिच्चसिद्धन्ति अत्थो। नोति पुच्छावाची नु-इति इमिना समानत्थो निपातोति वुत्तं ‘‘इच्छेय्याथ नू’’ति। नन्ति भगवन्तम्। ‘‘यं भगवा’’ति एत्थ यं-सद्देन किरियापरामसनभूतेन ‘‘धम्मिं कथं कथेय्या’’ति एवं वुत्तम्। धम्मिकथाकरणं परामट्ठं ‘‘एतस्सा’’ति पदस्स अत्थोति आह ‘‘एतस्स धम्मिकथाकरणस्सा’’ति, आदरवसेन पन तं द्विक्खत्तुं वुत्तम्।&lt;br&gt;&#xA;४. सुणाथाति एत्थ इति-सद्दो आदिअत्थो, पकारत्थो वा, एतेन ‘‘मनसि करोथा’’ति पदं सङ्गण्हाति। सोतावधानं सोतस्स ओदहनं, सुस्सूसाति अत्थो। छिन्नं उपच्छिन्नं वटुमं संसारवट्टं एतेसन्ति छिन्नवटुमका, सम्मासम्बुद्धा, अञ्ञे च खीणासवा, इध पन सम्मासम्बुद्धा अधिप्पेता। तेसञ्हि सब्बसो अनुस्सरणं इतरेसं अविसयो। तेनाह ‘‘अञ्ञेसं असाधारण’’न्ति। पच्चत्तवचने दिस्सति यं-सद्दो कम्मत्थदीपनतो। उपयोगवचने दिस्सति यं-सद्दो पुच्छनकिरियाय कम्मत्थदीपनतो। तन्ति च उपयोगवचनमेव पुच्छति-सद्दस्स द्विकम्मकभावतो। यन्ति येन कारणेनाति अयमेत्थ अत्थोति आह ‘‘करणवचने दिस्सती’’ति। भुम्मेति दट्ठब्बोति यथा यं-सद्दो न केवलं पच्चत्तउपयोगेसु एव, अथ खो करणेपि दिस्सति, एवं इध भुम्मेति दट्ठब्बो। दससहस्सिलोकधातुन्ति जातिक्खेत्तभूतं दससहस्सचक्कवाळम्। उन्नादेन्तो उप्पज्जि अनेकच्छरियपातुभावपटिमण्डितत्ता बुद्धुप्पादस्स।&lt;br&gt;&#xA;कालस्स भद्दता नाम तत्थ सत्तानं गुणविभूतिया, बुद्धुप्पादपरमा च गुणविभूतीति तब्बहुलता यस्स कप्पस्स भद्दताति आह ‘‘पञ्चबुद्धुप्पादपटिमण्डितत्ता सुन्दरकप्पे’’ति, तथा सारभूतगुणवसेन ‘‘सारकप्पे’’ति । ‘‘इमं कप्पं थोमेन्तो एवमाहा’’ति वत्वा इमस्स कप्पस्स तथा थोमेतब्बता अनञ्ञसाधारणाति दस्सेतुं ‘‘यतो पट्ठाया’’तिआदि वुत्तम्। तत्थ यतो पट्ठायाति यतो पभुति अभिनीहारो कतोति मनुस्सत्तादिअट्ठङ्गसमन्नागतो अभिनीहारो पवत्तितो। संसारस्स अनादिभावतो इमस्स भगवतो अभिनीहारतो पुरेतरं उप्पन्ना सम्मासम्बुद्धा अनन्ता अपरिमेय्याति तेहि उप्पन्नकप्पे निवत्तेन्तो ‘‘एतस्मिं अन्तरे’’ति आह। कामं दीपङ्करबुद्धुप्पादे अयं भगवा अभिनीहारमकासि, तस्स पन भगवतो निब्बत्ति इमस्स अभिनीहारतो पुरिमतराति वुत्तं ‘‘अम्हाकं…पे॰… निब्बत्तिंसू’’ति।&lt;br&gt;&#xA;असङ्ख्येय्यकप्पपरियोसानेति महाकप्पानं असङ्ख्येय्यपरियोसाने। एस नयो इतो परेसुपि। ‘‘इतो तिंसकप्पसहस्सानं उपरी’’ति एतेन पदुमुत्तरस्स भगवतो, सुमेधस्स च भगवतो अन्तरे एकूनसत्ततिकप्पसहस्सानि बुद्धसुञ्ञानि अहेसुन्ति दस्सेति। ‘‘इतो अट्ठारसन्नं कप्पसहस्सानं उपरी’’ति इमिना सुजातस्स भगवतो, अत्थदस्सिस्स च भगवतो अन्तरे एकेनूनानि द्वादसकप्पसहस्सानि बुद्धसुञ्ञानि अहेसुन्ति दस्सेति। ‘‘इतो चतुनवुते कप्पे’’ति इमिना धम्मदस्सिस्स भगवतो, सिद्धत्थस्स च भगवतो अन्तरे छाधिकनवसतुत्तरानि सत्तरसकप्पसहस्सानि बुद्धसुञ्ञानि अहेसुन्ति दस्सेति। ‘‘एकतिंसे कप्पे’’ति इमिना विपस्सिस्स भगवतो, सिखिस्स च भगवतो अन्तरे सट्ठि कप्पानि बुद्धसुञ्ञानि अहेसुन्ति दस्सेति। ते सब्बेपि पदुमुत्तरस्स भगवतो ओरं सुमेधादीहि उप्पन्नकप्पेहि सद्धिं समोधानियमाना सतसहस्सा कप्पा होन्ति, यत्थ महासावकादयो (थेरगा॰ अट्ठ॰ २.२१ वङ्गीसत्थेरगाथावण्णना) विवट्टू पनिस्सयानि कुसलानि सम्भरिंसु। बुद्धसुञ्ञेपि लोके पच्चेकबुद्धा उप्पज्जित्वा तेसं पुरिसविसेसानं पुञ्ञाभिसन्दाभिबुद्धिया पच्चया होन्ति। ‘‘एवमय’’न्तिआदि वुत्तमेवत्थं निगमनवसेन वदति।&lt;br&gt;&#xA;‘‘किं पनेत’’न्तिआदि पुब्बनिमित्तविभावनत्थाय आरद्धम्। तत्थ एतन्ति बुद्धानं उप्पज्जनम्। कप्पसण्ठानकालस्मिन्ति विवट्टकप्पस्स सण्ठहनकाले। एकमसङ्ख्येय्यन्ति संवट्टट्ठायिं सन्धायाह। एकङ्गणं हुत्वा ठितेति पब्बतरुक्खगच्छादीनं, मेघादीनञ्च अभावेन विवटंअङ्गणं हुत्वा ठिते। लोकसन्निवासेति भाजनलोकेन सन्निविसितब्बट्ठाने। वीसति यट्ठियो उसभम्। ‘‘उसभमत्ता, द्वे उसभमत्ता’’तिआदिना पच्चेकं मत्ता-सद्दो योजेतब्बो। योजनसहस्समत्ता हुत्वाति पतमानाव उदकधारा योजनसहस्समत्तं आकासट्ठानं फरित्वा पवत्तिया योजनसहस्समत्ता हुत्वा। याव अविनट्ठब्रह्मलोकाति याव आभस्सरब्रह्मलोका, याव सुभकिण्हब्रह्मलोका, याव वेहप्फलब्रह्मलोकाति अत्थो।&lt;br&gt;&#xA;वातवसेनाति सट्ठिसहस्साधिकनवयोजनसतसहस्सुब्बेधस्स सन्धारकवातमण्डलस्स वसेन। महाबोधिपल्लङ्कोति महाबोधिपल्लङ्कप्पदेसमाह। तस्स पच्छा विनासो, पठमं सण्ठहनञ्च धम्मतावसेन वेदितब्बम्। तत्थाति तस्मिं पदेसे। पुब्बनिमित्तं हुत्वाति बुद्धप्पादस्स पुब्बनिमित्तं हुत्वा। पुब्बनिमित्तसन्निस्सयो हि गच्छो निस्सितवोहारेन तथा वुत्तो। तेनाह ‘‘तस्सा’’तिआदि। कण्णिकाबद्धानि हुत्वाति आबद्धकण्णिका विय हुत्वा। सुद्धावासब्रह्मानो अत्तमना…पे॰… गच्छन्तीति योजना। वेहप्फलेपि सुभकिण्हे सङ्गहेत्वा ‘‘नव ब्रह्मलोका’’ति वुत्तम्। तथा हि ते चतुत्थिंयेव विञ्ञाणट्ठितिं भजन्ति। निक्खमन्तेसूति महाभिनिक्खमनं अभिनिक्खमन्तेसु। अभिजाति पनेत्थ जातिभावसामञ्ञेन गब्भोक्कन्तियाव सङ्गहिता। निमीयति अनुमीयति फलं एतेनाति निमित्तं, कारणम्। ञापकम्पि हि कारणं दिस्वा तस्स अब्यभिचारीभावेन फलं सिद्धमेव कत्वा गण्हि, यथा तं असितो इसि अभिजातियं महापुरिसस्स लक्खणानि दिस्वा तेसं अब्यभिचारीभावेन बुद्धगुणे सिद्धे एव कत्वा गण्हि, एवं पन गय्हमानं तन्निमित्तकं फलं तदानुभावेन सिद्धं विय वोहरीयति तब्भावे भावतो। तेनाह ‘‘तेसं निमित्तानं आनुभावेना’’तिआदि। तथा चाह भगवा ‘‘सो तेन लक्खणेन समन्नागतो…पे॰… राजा समानो किं लभति, बुद्धो समानो किं लभती’’ति (दी॰ नि॰ ३.२०२, २०४) च एवमादि। इममत्थन्ति पञ्च बुद्धा इमस्मिं कप्पे उप्पज्जिस्सन्तीति इममत्थं याथावतो जानिंसु।&lt;/p&gt;</description>
    </item>
    <item>
      <title>०२. महानिदानसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/02_mahAnidAnasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/02_mahAnidAnasuttavaNNanA/</guid>
      <description>&lt;p&gt;२. महानिदानसुत्तवण्णना&lt;/p&gt;&#xA;&lt;h2 id=&#34;नदनवणणन&#34;&gt;निदानवण्णना&lt;/h2&gt;&#xA;&lt;p&gt;९५. जनपदिनोति जनपदवन्तो, जनपदस्स वा इस्सरसामिनो राजकुमारा गोत्तवसेन कुरू नाम। तेसं निवासो यदि एको जनपदो, कथं बहुवचनन्ति आह ‘‘रुळ्हिसद्देना’’ति। अक्खरचिन्तका हि ईदिसेसु ठानेसु युत्ते विय ईदिसलिङ्गवचनानि इच्छन्ति। अयमेत्थ रुळ्हि यथा अञ्ञत्थापि ‘‘अङ्गेसु विहरति, मल्लेसु विहरती’’ति च। तब्बिसेसनेपि जनपदसद्दे जातिसद्दे एकवचनमेव। अट्ठकथाचरिया पनाति पन-सद्दो विसेसत्थजोतनो, तेन ‘‘पुथुअत्थविसयताय एवेतं पुथुवचन’’न्ति ‘‘बहुके पना’’तिआदिना वक्खमानं विसेसं जोतेति। सुत्वाति मन्धातुमहाराजस्स आनुभावदस्सनानुसारेन परम्परानुगतं कथं सुत्वा। अनुसंयायन्तेनाति अनुविचरन्तेन। एतेसं ठानन्ति चन्दिमसूरियमुखेन चातुमहाराजिकभवनमाह। तेनाह ‘‘तत्थ अगमासी’’तिआदि। सोति मन्धातुमहाराजा। तन्ति चातुमहाराजिकरज्जम्। गहेत्वाति सम्पटिच्छित्वा। पुन पुच्छि परिणायकरतनम्।&lt;br&gt;&#xA;दोवारिकभूमियं तिट्ठन्ति सुधम्माय देवसभाय, देवपुरस्स च चतूसु द्वारेसु आरक्खाय अधिगतत्ता। ‘‘दिब्बरुक्खसहस्सपटिमण्डित’’न्ति इदं ‘‘चित्तलतावन’’न्तिआदीसुपि योजेतब्बम्।&lt;br&gt;&#xA;पथवियं पतिट्ठासीति भस्सित्वा पथविया आसन्नट्ठाने अट्ठासि। न हि चक्करतनं भूमियं पतति, तथाठितञ्च नचिरस्सेव अन्तरधायि तेनत्तभावेन चक्कवत्तिइस्सरियस्स अभावतो। ‘‘चिरतरं कालं ठत्वा’’ति अपरे। राजा एककोव अगमासि अत्तनो आनुभावेन। मनुस्सभावोति मनुस्सगन्धसरीरनिस्सन्दादिमनुस्सभावो। पातुरहोसीति देवलोके पवत्तिविपाकदायिनो अपरापरियाय वेदनीयस्स कम्मस्स कतोकासत्ता सब्बदा सोळसवस्सुद्देसिकता मालामिलायनादि दिब्बभावो पातुरहोसि। तदा मनुस्सानं असङ्खेय्यायुकताय सक्करज्जं कारेत्वा। ‘‘किं मे इमिना उपद्धरज्जेना’’ति अत्रिच्छताय अतित्तोव। मनुस्सलोके उतुनो कक्खळताय वातातपेन फुट्ठगत्तो कालमकासि।&lt;br&gt;&#xA;अवयवेसु सिद्धो विसेसो समुदायस्स विसेसको होतीति एकम्पि रट्ठं बहुवचनेन वोहरियति।&lt;br&gt;&#xA;द-कारेन अत्थं वण्णयन्ति निरुत्तिनयेन। कम्मासोति कम्मासपादो वुच्चति उत्तरपदलोपेन यथा ‘‘रूपभवो रूप’’न्ति। कथं पन सो ‘‘कम्मासपादो’’ति वुच्चतीति आह ‘‘तस्स किरा’’तिआदि। दमितोति एत्थ कीदिसं दमनं अधिप्पेतन्ति आह ‘‘पोरिसादभावतो पटिसेधितो’’ति। ‘‘इमे पन थेराति मज्झिमभाणका’’ति केचि। अपरे पन ‘‘अट्ठकथाचरिया’’ति, ‘‘दीघभाणका’’ति वदन्ति। उभयथापि चूळकम्मासदम्मं सन्धाय तथा वदन्ति। यक्खिनिपुत्तो हि कम्मासपादो अलीनसत्तुकुमारकाले (चरिया॰ २.७५) बोधिसत्तेन तत्थ दमितो। सुतसोमकाले (जा॰ २.२१.३७१) पन बाराणसिराजा पोरिसादभावपटिसेधनेन यत्थ दमितो, तं महाकम्मासदम्मं नाम। ‘‘पुत्तो’’ति वत्वा ‘‘अत्रजो’’ति वचनं ओरसपुत्तभावदस्सनत्थम्।&lt;br&gt;&#xA;येहि आवसितप्पदेसो ‘‘कुरुरट्ठ’’न्ति नामं लभि, ते उत्तरकुरुतो आगतमनुस्सा तत्थ रक्खितनियामेनेव पञ्च सीलानि रक्खिंसु। तेसं दिट्ठानुगतिया पच्छिमजनताति सो देसधम्मवसेन अविच्छेदतो पवत्तमानो कुरुवत्तधम्मोति पञ्ञायित्थ। अयञ्च अत्थो कुरुधम्मजातकेन दीपेतब्बो। सो अपरभागे पठमं यत्थ संकिलिट्ठो जातो, तं दस्सेतुं ‘‘कुरुरट्ठवासीन’’न्तिआदि वुत्तम्। यत्थ भगवतो वसनोकासभूतो कोचि विहारो न होति, तत्थ केवलं गोचरगामकित्तनं निदानकथाय पकति यथा तं सक्केसु विहरति देवदहं नाम सक्यानं निगमोति इममत्थं दस्सेन्तो ‘‘अवसनोकासतो’’तिआदिमाह।&lt;br&gt;&#xA;‘‘आयस्मा’’ति वा ‘‘देवानं पिया’’ति वा ‘‘तत्र भव’’न्ति वा पियसमुदाहारो एसोति आह ‘‘आयस्माति पियवचनमेत’’न्ति। तयिदं पियवचनं गरुगारववसेन वुच्चतीति आह ‘‘गारववचनमेत’’न्ति।&lt;br&gt;&#xA;अतिदूरअच्चासन्नवज्जनेन नातिदूरनाच्चासन्नं नाम गहितं, तं पन अवकंसतो उभिन्नं पसारितहत्थानं सङ्घट्टनेन वेदितब्बम्। चक्खुना चक्खुं आहच्च दट्ठब्बं होति, तेनापि अगारवमेव कतं होति। गीवं परिवत्तेत्वाति परिवत्तनवसेन गीवं पसारेत्वा।&lt;br&gt;&#xA;कुलसङ्गहत्थायाति कुलानुद्दयतावसेन कुलानं अनुग्गण्हनत्थाय सहस्सभण्डिकं निक्खिपन्तो विय भिक्खपटिग्गण्हनेन तेसं महतो पुञ्ञाभिसन्दस्स जननेन। पटिसम्मज्जित्वाति अन्तेवासिकेहि सम्मज्जनट्ठानं सक्कच्चकारिताय पुन सम्मज्जित्वा। तिक्खत्तुन्ति ‘‘आदितो पट्ठाय अन्त’’न्तिआदिना वुत्तचतुराकारूपसञ्हिते तयो वारे, तेनस्स द्वादसक्खत्तुं सम्मसितभावमाह।&lt;br&gt;&#xA;अम्हाकं भगवतो गम्भीरभावेनेव कथितत्ता सेसबुद्धेहिपि एवमेव कथितोति धम्मन्वये ठत्वा वुत्तं ‘‘सब्बबुद्धेहि…पे॰… कथितो’’ति। सालिन्दन्ति सपरिभण्डम्। ‘‘सिनेरुं उक्खिपन्तो विया’’ति इमिना तादिसाय देसनाय सुदुक्करभावमाह। सुत्तमेव ‘‘सुत्तन्तकथ’’न्ति आह धम्मक्खन्धभावतो। यथा विनयपण्णत्तिभूमन्तरसमयन्तरानं विजाननं अनञ्ञसाधारणं सब्बञ्ञुतञाणस्सेव विसयो, एवं अन्तद्वयविनिमुत्तस्स कारकवेदकरहितस्स पच्चयाकारस्स विभजनं पीति दस्सेतुं ‘‘बुद्धानञ्ही’’तिआदि आरद्धम्। तत्थ ठानानीति कारणानि। गज्जितं महन्तं होतीति तं देसेतब्बस्सेव अनेकविधताय, दुविञ्ञेय्यताय च नानानयेहि पवत्तमानं देसनागज्जितं महन्तं विपुलं, बहुभेदञ्च होति। ञाणं अनुपविसतीति ततो एव देसनाञाणं देसेतब्बधम्मे विभागसो कुरुमानं अनु अनु पविसति, तेन अनुपविस्स ठितं विय होतीति अत्थो। बुद्धञाणस्स महन्तभावो पञ्ञायतीति एवंविधस्स नाम धम्मस्स देसकं, पटिवेधकञ्चाति बुद्धानं देसनाञाणस्स, पटिवेधञाणस्स च उळारभावो पाकटो होति। एत्थ च किञ्चापि ‘‘सब्बं वचीकम्मं बुद्धस्स भगवतो ञाणपुब्बङ्गमं ञाणानुपरिवत्त’’न्ति (महानि॰ ६९, १६९; चूळनि॰ ८५; पटि॰ म॰ ३.५; नेत्ति॰ १४) वचनतो सब्बापि भगवतो देसना ञाणरहिता नत्थि, सीहसमानवुत्तिताय सब्बत्थ समानप्पवत्ति। देसेतब्बवसेन पन देसना विसेसतो ञाणेन अनुपविट्ठा, गम्भीरतरा च होतीति दट्ठब्बम्। कथं पन विनयपञ्ञत्तिं पत्वा देसना तिलक्खणब्भाहता सुञ्ञतपटिसंयुत्ता होतीति? तत्थापि सन्निसिन्नपरिसाय अज्झासयानुरूपं पवत्तमाना देसना सङ्खारानं अनिच्चतादिविभावनं, सब्बधम्मानं अत्तत्तनियताभावप्पकासनञ्च होति। तेनेवाह ‘‘अनेकपरियायेन धम्मिं कथं कत्वा’’तिआदि।&lt;br&gt;&#xA;आपज्जाति पत्वा यथा ञाणकोञ्चनादं विस्सज्जेति, एवं पापुणित्वा।&lt;br&gt;&#xA;पमाणातिक्कमेति अपरिमाणत्थे ‘‘यावञ्चिदं तेन भगवता’’तिआदीसु (दी॰ नि॰ १.४) विय। अपरिमेय्यभावजोतनो हि अयं याव-सद्दो। तेनाह ‘‘अतिगम्भीरो अत्थो’’ति। अवभासतीति ञायति उपट्ठाति। ञाणस्स तथा उपट्ठानञ्हि सन्धाय ‘‘दिस्सती’’ति वुत्तम्। ननु एस पटिच्चसमुप्पादो एकन्तगम्भीरोव, तत्थ कस्मा गम्भीरावभासता जोतिताति? सच्चमेतं, एकन्तगम्भीरतादस्सनत्थमेव पनस्स गम्भीरावभासग्गहणम्। तस्मा अञ्ञत्थ लब्भमानं चतुकोटिकं ब्यतिरेकमुखेन निदस्सेत्वा तं एवस्स एकन्तगम्भीरतं विभावेतुं ‘‘एकञ्ही’’तिआदि वुत्तम्। एतं नत्थीति अगम्भीरो, अगम्भीरावभासो चाति एतं द्वयं नत्थि, तेन यथादस्सिते चतुकोटिके पच्छिमा एक कोटि लब्भतीति दस्सेति। तेनाह ‘‘अयञ्ही’’तिआदि।&lt;br&gt;&#xA;येहि गम्भीरभावेहि पटिच्चसमुप्पादो ‘‘गम्भीरो’’ति वुच्चति, ते चतूहि उपमाहि उल्लिङ्गेन्तो ‘‘भवग्गग्गहणाया’’तिआदिमाह। यथा भवग्गं हत्थं पसारेत्वा गहेतुं न सक्का दूरभावतो, एवं सङ्खारादीनं अविज्जादिपच्चयसम्भूतसमुदागतट्ठो पाकतिकञाणेन गहेतुं न सक्का। यथा सिनेरुं भिन्दित्वा मिञ्जं पब्बतरसं पाकतिकपुरिसेन नीहरितुं न सक्का, एवं पटिच्चसमुप्पादगते धम्मत्थादिके पाकतिकञाणेन भिन्दित्वा विभज्ज पटिविज्झनवसेन जानितुं न सक्का। यथा महासमुद्दं पाकतिकपुरिसस्स बाहुद्वयेन पधारितुं न सक्का, एवं वेपुल्लट्ठेन महासमुद्दसदिसं पटिच्चसमुप्पादं पाकतिकञाणेन देसनावसेन पधारितुं न सक्का। यथा महापथविं परिवत्तेत्वा पाकतिकपुरिसस्स पथवोजं गहेतुं न सक्का, एवं ‘‘इत्थं अविज्जादयो सङ्खारादीनं पच्चया होन्ती’’ति तेसं पच्चयभावो पाकतिकञाणेन नीहरित्वा गहेतुं न सक्काति। एवं चतुब्बिधगम्भीरतावसेन चतस्सो उपमा योजेतब्बा। पाकतिकञाणवसेन चायमत्थयोजना कता दिट्ठसच्चानं तत्थ पटिवेधसभावतो, तथापि यस्मा सावकानं, पच्चेकबुद्धानञ्च तत्थ सप्पदेसमेव ञाणं, बुद्धानंयेव निप्पदेसं, तस्मा वुत्तं ‘‘बुद्धविसयं पञ्ह’’न्तिआदि।&lt;br&gt;&#xA;उस्सादेन्तोति पञ्ञाय उक्कंसेन्तो, उग्गण्हन्तोति अत्थो। अपसादेन्तोति निब्भच्छन्तो, निग्गण्हन्तोति अत्थो।&lt;/p&gt;</description>
    </item>
    <item>
      <title>०३. महापरिनिब्बानसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/03_mahAparinibbAnasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/03_mahAparinibbAnasuttavaNNanA/</guid>
      <description>&lt;p&gt;३. महापरिनिब्बानसुत्तवण्णना&lt;br&gt;&#xA;१३१. पूजनीयभावतो , बुद्धसम्पदञ्च पहाय पवत्तता महन्तञ्च तं परिनिब्बानञ्चाति महापरिनिब्बानं; सवासनप्पहानतो महन्तं किलेसक्खयं निस्साय पवत्तं परिनिब्बानन्तिपि महापरिनिब्बानं; महता कालेन महता वा गुणरासिना साधितं परिनिब्बानन्तिपि महापरिनिब्बानं; महन्तभावाय, धातूनं बहुभावाय परिनिब्बानन्तिपि महापरिनिब्बानं; महतो लोकतो निस्सटं परिनिब्बानन्तिपि महापरिनिब्बानं; सब्बलोकासाधारणत्ता बुद्धानं सीलादिगुणेहि महतो बुद्धस्स भगवतो परिनिब्बानन्तिपि महापरिनिब्बानं; महति सासने पतिट्ठिते परिनिब्बानन्तिपि महापरिनिब्बानन्ति बुद्धस्स भगवतो परिनिब्बानं वुच्चति, तप्पटिसंयुत्तं सुत्तं महापरिनिब्बानसुत्तम्। गिज्झा एत्थ वसन्तीति गिज्झं, गिज्झं कूटं एतस्साति गिज्झकूटो, गिज्झं विय वा गिज्झं, कूटं, तं एतस्साति गिज्झकूटो, पब्बतो, तस्मिं गिज्झकूटे। तेनाह ‘‘गिज्झा’’तिआदि। अभियातुकामोति एत्थ अभि-सद्दो अभिभवनत्थो, ‘‘अभिविजानातू’’तिआदीसु (दी॰ नि॰ २.२४४; ३.८५; म॰ नि॰ ३.२५६) वियाति आह ‘‘अभिभवनत्थाय यातुकामो’’ति। वज्जिराजानोति ‘‘वज्जेतब्बा इमे’’तिआदितो पवत्तं वचनं उपादाय ‘‘वज्जी’’ति लद्धनामा राजानो, वज्जीरट्ठस्स वा राजानो वज्जिराजानो। वज्जिरट्ठस्स पन वज्जिसमञ्ञा तन्निवासिराजकुमारवसेन वेदितब्बा। राजिद्धियाति राजभावानुगतेन सभावेन। सो पन सभावो नेसं गणराजूनं मिथो सामग्गिया लोके पाकटो, चिरट्ठायी च अहोसीति ‘‘समग्गभावं कथेसी’’ति वुत्तम्। अनु अनु तंसमङ्गिनो भावेति वड्ढेतीति अनुभावो, अनुभावो एव आनुभावो, पतापो, सो पन नेसं पतापो हत्थिअस्सादिवाहनसम्पत्तिया, तत्थ च सुसिक्खितभावेन लोके पाकटो जातोति ‘‘एतेन…पे॰… कथेसी’’ति वुत्तम्। ताळच्छिग्गलेनाति कुञ्चिकाछिद्देन। असनन्ति सरम्। अतिपातयिस्सन्तीति अतिक्कामेन्ति। पोङ्खानुपोङ्खन्ति पोङ्खस्स अनुपोङ्खं, पुरिमसरस्स पोङ्खपदानुगतपोङ्खं इतरं सरं कत्वाति अत्थो। अविराधितन्ति अविरज्झितम्। उच्छिन्दिस्सामीति उम्मूलनवसेन कुलसन्ततिं छिन्दिस्सामि। अयनं वड्ढनं अयो, तप्पटिक्खेपेन अनयोति आह ‘‘अवड्ढिया एतं नाम’’न्ति। विक्खिपतीति विदूरतो खिपति, अपनेतीति अत्थो।&lt;br&gt;&#xA;गङ्गायन्ति गङ्गासमीपे। पट्टनगामन्ति सकटपट्टनगामम्। आणाति आणा वत्तति। अड्ढयोजनन्ति च तस्मिं पट्टने अड्ढयोजनट्ठानवासिनो सन्धाय वुत्तम्। तत्राति तस्मिं पट्टने। बलवाघातजातोति उप्पन्नबलवकोधो।&lt;br&gt;&#xA;मेति मय्हम्। गतेनाति गमनेन।&lt;/p&gt;</description>
    </item>
    <item>
      <title>०४. महासुदस्सनसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/04_mahAsudassanasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/04_mahAsudassanasuttavaNNanA/</guid>
      <description>&lt;p&gt;४. महासुदस्सनसुत्तवण्णना&lt;/p&gt;&#xA;&lt;h2 id=&#34;कसवतरजधनवणणन&#34;&gt;कुसावतीराजधानीवण्णना&lt;/h2&gt;&#xA;&lt;p&gt;२४२. सोवण्णमयाति सुवण्णमया। अयं पाकारोति सब्बरतनमयो पाकारो। तयो तयोति अन्तो च तयो, बहि च तयोति तयो तयो।&lt;br&gt;&#xA;एसिकत्थम्भो इन्दखीलो नगरसोभनो अलङ्कारत्थम्भो। अङ्गीयति ञायति पुथुलभावो एतेनाति अङ्गं, परिक्खेपो। तिपोरिसं अङ्गं एतिस्साति तिपोरिसङ्गा। तेनाह ‘‘तेना’’तिआदि। तेन पञ्चहत्थप्पमाणेन तिपोरिसेन। पण्णफलेसुपीति सब्बरतनमयानं तालानं पण्णफलेसुपि। एसेव नयोति ‘‘पण्णेसु एकं पत्तकं सोवण्णमयं, एकं रूपियमयम्। फलेसुपि एको लेखाभावो सोवण्णमयो, एको रूपियमयो’’तिआदिको अयमत्थो अतिदिट्ठो। पाकारन्तरेति द्विन्नं द्विन्नं पाकारानं अन्तरे। एकेका हुत्वा ठिता तालपन्ति।&lt;br&gt;&#xA;छेकोति पटु सुविसदो, सो चस्स पटुभावो मनोसारोति आह ‘‘सुन्दरो’’ति। रञ्जेतुन्ति रागं उप्पादेतुम्। खमतेवाति रोचतेव। न बीभच्छेतीति न तज्जेति, सोतसुखभावतो पियायितब्बो च होति। कुम्भथुणदद्दरिकादि एकतलं तूरियम्। उभयतलं पाकटमेव। सब्बतो परियोनद्धं चतुरस्सअम्बणकं, पणवादि च। वंसादीति आदि-सद्देन सङ्खादिकं सङ्गण्हाति। सुमुच्छितस्साति सुट्ठु परियत्तस्स। पमाणेति नातिदळ्हनातिसिथिलतासङ्खाते मज्झिमे मुच्छनप्पमाणे । हत्थं वा पादं वा चालेत्वाति हत्थलयपादलये सज्जेत्वा। नच्चन्ताति साखानच्चं नच्चन्ता।&lt;/p&gt;</description>
    </item>
    <item>
      <title>०५. जनवसभसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/05_janavasabhasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/05_janavasabhasuttavaNNanA/</guid>
      <description>&lt;p&gt;५. जनवसभसुत्तवण्णना&lt;/p&gt;&#xA;&lt;h2 id=&#34;नतकयदबयकरणवणणन&#34;&gt;नातिकियादिब्याकरणवण्णना&lt;/h2&gt;&#xA;&lt;p&gt;२७३-२७५. ‘‘परितो’’ति पदं यथा समन्तत्थवाचको, एवं समीपत्थवाचकोपि होतीति समन्ता सामन्ताति अत्थो वुत्तो। आमेडितेन पन समन्तत्थो जोतितो। यस्स पन सामन्ता जनपदेसु ‘‘नातिके विहरती’’ति वुत्तत्ता नातिकस्साति विञ्ञातो यमत्थो। यस्स परितो जनपदेसु ब्याकरोति, तत्थ परिचारकारकानं ब्याकरणं अवुत्तसिद्धं, निदस्सनवसेन वा तस्स वक्खमानत्ता ‘‘परितो परितो जनपदेसु’’ इच्चेव वुत्तम्। परिचारकेति उपासके। तेनाह ‘‘बुद्धधम्मसङ्घानं परिचारके’’ति। उपपत्तीसूति निब्बत्तीसु। ञाणगतिपुञ्ञानं उपपत्तीसूति एत्थ ञाणगतूपपत्ति नाम तस्स तस्स मग्गञाणगमनस्स निब्बत्ति। यं सन्धाय वुत्तं ‘‘पञ्चन्नं ओरम्भागियानं परिक्खया’’तिआदि। पुञ्ञूपपत्ति नाम तंतंदेवनिकायूपपत्ति। सब्बत्थाति ‘‘वज्जिमल्लेसू’’तिआदिके सब्बत्थ चतूसुपि पदेसु। पुरिमेसूति पाळियं वुत्ते सन्धायाह। दससुयेवाति तेसु एव दससु जनपदेसु। परिचारके ब्याकरोति ब्यकातब्बानं बहूनं तत्थ लब्भनतो। नातिके भवा नातिकिया।&lt;br&gt;&#xA;निट्ठङ्गताति निट्ठं निच्छयं उपगता।&lt;/p&gt;</description>
    </item>
    <item>
      <title>०६. महागोविन्दसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/06_mahAgovindasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/06_mahAgovindasuttavaNNanA/</guid>
      <description>&lt;p&gt;६. महागोविन्दसुत्तवण्णना&lt;br&gt;&#xA;२९३. पञ्चकुण्डलिकोति विस्सट्ठपञ्चवेणिको। चतुमग्गट्ठानेसूति चतुन्नं मग्गानं विनिविज्झित्वा गतट्ठानेसु। तत्थ हि कता सालादयो चतूहि दिसाहि आगतमनुस्सानं उपभोगक्खमा होन्ति। ‘‘एवरूपानी’’ति इमिना रुक्खमूलसोधनादीनि चेव यथासत्ति अन्नदानादीनि च पुञ्ञानि सङ्गण्हाति। ‘‘सुवण्णक्खन्धसदिसो अत्तभावो इट्ठो कन्तो मनापो अहोसी’’ति पाठो। सकटसहस्समत्तन्ति वाहसहस्समत्तं, वाहो पन वीसति खारी, खारी सोळसदोणमत्ता, दोणं सोळस नाळियो वेदितब्बा। कुम्भं दसम्बणानि। ‘‘सहस्सनाळियो’’ति केचि। रत्तसुवण्णकण्णिकन्ति रत्तसुवण्णमयं वटंसकम्।&lt;br&gt;&#xA;यस्मा मज्झिमयामे एव देवता सत्थारं उपसङ्कमितुं अवसरं लभन्ति, तस्मा ‘‘एककोट्ठासं अतीताया’’ति वुत्तम्। अतिक्कन्तवण्णोति अतिविय कमनीयरूपो, केवलकप्पन्ति वा मनं ऊनं अवसेसं, ईसकं असमत्तन्ति अत्थो भगवतो हि समीपट्ठानं मुञ्चित्वा सब्बो गिज्झकूटविहारो तेन ओभासितो। तेनाह ‘‘चन्दिमा विया’’तिआदि।&lt;/p&gt;</description>
    </item>
    <item>
      <title>०७. महासमयसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/07_mahAsamayasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/07_mahAsamayasuttavaNNanA/</guid>
      <description>&lt;p&gt;७. महासमयसुत्तवण्णना&lt;/p&gt;&#xA;&lt;h2 id=&#34;नदनवणणन&#34;&gt;निदानवण्णना&lt;/h2&gt;&#xA;&lt;p&gt;३३१. उदानन्ति रञ्ञा ओक्काकेन जातिसम्भेदपरिहारनिमित्तं पवत्तितं उदानं पटिच्च। एकोपि जनपदो रुळ्हिसद्देन ‘‘सक्का’’ति वुच्चतीति एत्थ यं वत्तब्बं, तं महानिदानवण्णनायं वुत्तनयेन वेदितब्बम्। अरोपितेति केनचि अरोपिते।&lt;br&gt;&#xA;आवरणेनाति सेतुना। बन्धापेत्वाति पंसुपलासपासाणमत्तिकाखण्डादीहि आळिं थिरं कारापेत्वा।&lt;br&gt;&#xA;‘‘जातिं घट्टेत्वा कलहं वड्ढयिंसू’’ति सङ्खेपेन वुत्तमत्थं पाकटतरं कातुं ‘‘कोलियकम्मकरा वदन्ती’’तिआदि वुत्तम्।&lt;br&gt;&#xA;तीणि जातकानीति फन्दनजातकपथवीउन्द्रियजातकलटुकिकजातकानि द्वे जातकानीति रुक्खधम्म वट्टकजातकानि।&lt;br&gt;&#xA;तेनाति भगवता। कलहकारणभावोति कलहकारणस्स अत्थिभावो।&lt;br&gt;&#xA;अट्ठानेति अकारणे। वेरं कत्वाति विरोधं उप्पादेत्वा। ‘‘कुठारिहत्थो पुरिसो’’तिआदिना फन्दनजातकं कथेसि। ‘‘दुद्दुभायति भद्दन्ते’’तिआदिना पथवीउन्द्रियजातकं कथेसि। ‘‘वन्दामि तं कुञ्जरा’’तिआदिना लटुकिकजातकं कथेसि।&lt;br&gt;&#xA;‘‘साधू सम्बहुला ञाती; अपि रुक्खा अरञ्ञजा।&lt;br&gt;&#xA;वातो वहति एकट्ठं, ब्रहन्तम्पि वनप्पति’’न्ति॥ –&lt;br&gt;&#xA;आदिना रुक्खधम्मजातकं कथेसि।&lt;br&gt;&#xA;‘‘सम्मोदमाना गच्छन्ति, जालं आदाय पक्खिनो।&lt;br&gt;&#xA;यदा ते विवदिस्सन्ति, तदा एहिन्ति मे वस’’न्ति॥ –&lt;br&gt;&#xA;आदिना वट्टकजातकं कथेसि।&lt;br&gt;&#xA;‘‘अत्तदण्डा भयं जातं, जनं पस्सथ मेधगम्।&lt;br&gt;&#xA;संवेगं कित्तयिस्सामि, यथा संविजितं मया’’ति॥ (सु॰ नि॰ १.९४१)।&lt;br&gt;&#xA;आदिना अत्तदण्डसुत्तं कथेसि।&lt;br&gt;&#xA;तंतंपलोभनकिरिया कायवाचाहि परक्कमन्तियो ‘‘उक्कण्ठन्तू’’ति सासनं पेसेन्ति।&lt;br&gt;&#xA;कुणालदहेति कुणालदहतीरे पतिट्ठाय। पुच्छितपुच्छितं कथेसि (जा॰ २.कुणालजातक) ‘‘अनुक्कमेन कुणालसकुणराजस्स पुच्छनप्पसङ्गेन कुणालजातकं कथेस्सामी’’ति। अनभिरतिं विनोदेसि इत्थीनं दोसदस्सनमुखेन कामानं आदीनवोकारसंकिलेसविभावनेन।&lt;br&gt;&#xA;कोसज्जं विधमित्वा पुरिसथामपरिब्रूहनेन ‘‘उत्तमपुरिससदिसेहि नो भवितुं वट्टती’’ति उप्पन्नचित्ता।&lt;br&gt;&#xA;अविस्सट्ठकम्मन्ताति अरतिविनोदनतो पट्ठाय अविस्सट्ठसमणकम्मन्ता, अपरिचत्तकम्मट्ठानाति अत्थो। निसीदितुं वट्टतीति भगवा चिन्तेसीति योजना।&lt;br&gt;&#xA;पदुमिनियन्ति पदुमस्सरे। विकसिंसु गुणगणविबोधेन। ‘‘अयं इमस्स…पे॰… न कथेसी’’ति इमिना सब्बेपि ते भिक्खू तावदेव पटिपाटिया आगतत्ता अञ्ञमञ्ञस्स लज्जमाना अत्तना पटिविद्धविसेसं भगवतो नारोचेसुन्ति दस्सेति। ‘‘खीणासवान’’न्तिआदिना तत्थ कारणमाह।&lt;br&gt;&#xA;ओसीदमत्तेति भगवतो सन्तिकं उपगतमत्ते। अरियमण्डलेति अरियसमूहे। पाचीनयुगन्धरपरिक्खेपतोति युगन्धरपब्बतस्स पाचीनपरिक्खेपतो, न बाहिरकेहि उच्चमानउदयपब्बततो। रामणेय्यकदस्सनत्थन्ति बुद्धुप्पादपटिमण्डितत्ता विसेसतो रमणीयस्स लोकस्स रमणीयभावदस्सनत्थम्। उल्लङ्घित्वाति उट्ठहित्वा। एवरूपे खणे लये मुहुत्तेति यथावुत्ते चन्दमण्डलस्स उट्ठितक्खणे उट्ठितवेलायं उट्ठितमुहुत्तेति उपरूपरि कालस्स वड्ढितभावदस्सनत्थं वुत्तम्।&lt;br&gt;&#xA;तथा तेसं भिक्खूनं जातिआदिवसेन भगवतो अनुरूपपरिवारितं दस्सेन्तो ‘‘तत्था’’ति आदिमाह।&lt;br&gt;&#xA;समापन्नदेवताति आसन्नट्ठाने झानसमापत्ति समापन्नदेवता। चलिंसूति उट्ठहिंसु। कोसमत्तं ठानं सद्दन्तरम्। जम्बुदीपे किर आदितो तेसट्ठिमत्तानि नगरसहस्सानि उप्पन्नानि, तथा दुतियं, तथा ततियं, तं सन्धायाह ‘‘तिक्खत्तुं तेसट्ठिया नगरसहस्सेसू’’ति। ते पन सम्पिण्डेत्वा सतसहस्सतो परं असीतिसहस्सानि, नवसहस्सानि च होन्ति। नवनवुतिया दोणमुखसतसहस्सेसूति नवसतसहस्साधिकेसु नवुतिसतसहस्सेसु दोणमुखेसु। दोणमुखन्ति च महानगरस्स आयुप्पत्तिट्ठानभूतं पादनगरं वुच्चति। छन्नवुतिया पट्टनकोटिसतसहस्सेसूति छकोटिअधिकनवुतिकोटिसतसहस्सपट्टनेसु। तम्बपण्णिदीपादीसु छपण्णासाय रतनाकरेसु। एवं पन नगरदोणिमुखपट्टनरतनाकरादिविभागेन कथनं तंतंअधिवत्थाय वसन्तीनं देवतानं बहुभावदस्सनत्थम्। यदि दससहस्सचक्कवाळेसु देवता सन्निपतिता, अथ कस्मा पाळियं ‘‘दसहि च लोकधातूही’’ति वुत्तन्ति आह ‘‘दससहस्स…पे॰… अधिप्पेता’’ति, तेन सहस्सिलोकधातु इध ‘‘एका लोकधातू’’ति वुत्ताति वेदितब्बम्।&lt;br&gt;&#xA;लोहपासादेति आदितो कते लोहपासादे। ब्रह्मलोकेति हेट्ठिमे ब्रह्मलोके। यदि ता देवता एवं निरन्तरा, पच्छा आगतानं ओकासो एव न भवेय्याति चोदनं सन्धायाह ‘‘यथा खो पना’’तिआदि। सुद्धावासकायं उपपन्ना सुद्धावासकायिका, तासं पन यस्मा सुद्धावासभूमि निवासट्ठानं, तस्मा वुत्तं ‘‘सुद्धावासवासीन’’न्ति। आवासाति आवासनट्ठानभूता , देवता पन ओरम्भागियानं, इतरेसञ्च संयोजनानं समुच्छिन्दनेन सुद्धो आवासो एतेसन्ति सुद्धावासा।&lt;br&gt;&#xA;३३२. पुरत्थिमचक्कवाळमुखवट्टियं ओतरि अञ्ञत्थ ओकासं अलभमानो। एवं सेसापि। बुद्धानं अभिमुखमग्गो बुद्धवीथि। याव चक्कवाळा ओत्थरितुं ओवरितुं न सक्का। पहटबुद्धवीथियावाति बुद्धानं सन्तिकं उपसङ्कमन्तेहि तेहि देवब्रह्मेहि वळञ्जितवीथियाव। समिति सङ्गति सन्निपातो समयो, महन्तो समयो महासमयोति आह ‘‘महासमूहो’’ति । पवद्धं वनं पवनन्ति आह ‘‘वनसण्डो’’ति। देवघटाति देवसमूहा।&lt;br&gt;&#xA;समादहंसूति समादहितं लोकुत्तरसमाधिना सुट्ठु अप्पितं अकंसु, यथासमाहितं पन समाधिना योजितं नाम होतीति वुत्तं ‘‘समाधिना योजेसु’’न्ति। सब्बेसं गोमुत्तवङ्कादीनं दूरसमूहनितत्ता सब्बे…पे॰… अकरिंसु। नयति अस्से एतेहीति नेत्तानि, योत्तानि। अवीथिपटिपन्नानं अस्सानं वीथिपटिपादनं रस्मिग्गहणेन पहोतीति ‘‘सब्बयोत्तानि गहेत्वा अचोदेन्तो’’ति वत्वा तं पन अचोदनं अवारणं एवाति आह ‘‘अचोदेन्तो अवारेन्तो’’ति।&lt;br&gt;&#xA;यथा खीलं भित्तियं वा भूमियं वा आकोटितं दुन्नीहरणं, यथा च पलिघं नगरप्पवेसनिवारणं, यथा च इन्दखीलं गम्भीरनेमि सुनिखातं दुन्नीहरणं, एवं रागादयो सत्तसन्तानतो दुन्नीहरणा, निब्बाननगरप्पवेसनिवारणा चाति ते ‘‘खीलं, पलिघं, इन्दखील’’न्ति च वुत्ता। तण्हाएजाय अभावेन अनेजा परमसन्तुट्ठभावेन चातुद्दिसत्ता अप्पटिहतचारिकं चरन्ति।&lt;br&gt;&#xA;गतासेति गता एव, न पन गमिस्सन्ति परिनिट्ठितसरणगमनत्ताति । लोकुत्तरसरणगमनं अधिप्पेतन्ति आह ‘‘निब्बेमतिकसरणगमनेन गता’’ति। ते हि नियमेन अपायभूमिं न गमिस्सन्ति, देवकायञ्च परिपूरेस्सन्ति। ये पन लोकियेन सरणगमनेन बुद्धं सरणं गतासे, न ते गमिस्सन्ति अपायभूमिं, सति च पच्चयन्तरसमवाये पहाय मानुसं देहं, देवकायं परिपूरेस्सन्तीति अयमेत्थ अत्थो।&lt;/p&gt;</description>
    </item>
    <item>
      <title>०८. सक्कपञ्हसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/08_sakkapa~nhasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/08_sakkapa~nhasuttavaNNanA/</guid>
      <description>&lt;p&gt;८. सक्कपञ्हसुत्तवण्णना&lt;/p&gt;&#xA;&lt;h2 id=&#34;नदनवणणन&#34;&gt;निदानवण्णना&lt;/h2&gt;&#xA;&lt;p&gt;३४४. अम्बसण्डानं अदूरभवत्ता एकोपि सो ब्राह्मणगामो ‘‘अम्बसण्डा’’त्वेव बहुवचनवसेन वुच्चति, यथा ‘‘वरणा नगर’’न्ति। वेदि एव वेदिको, वेदिको एव वेदियो क-कारस्स य-कारं कत्वा, तस्मिं वेदियके। तेनाह ‘‘मणिवेदिकासदिसेना’’तिआदि, इन्दनीलादिमणिमयवेदिकासदिसेनाति अत्थो। पुब्बेपीति लेणकरणतो पुब्बे, गुहारूपेन ठिता, द्वारे इन्दसालरुक्खवती च, तस्मा ‘‘इन्दसालगुहा’’ति वुत्ता पुरिमवोहारेन।&lt;br&gt;&#xA;उस्सुक्कं वुच्चति अभिरुचि, तं पन बुद्धदस्सनकामतावसेन, तथा उस्साहनवसेन च पवत्तिया ‘‘धम्मिको उस्साहो’’ति वुत्तम्। सक्केन सदिसो…पे॰… नत्थीति। यथाह ‘‘अप्पमादेन मघवा, देवानं सेट्ठतं गतो’’ति (ध॰ प॰ ३०)। परित्तकेनाति अपरापरं बहुं पुञ्ञकम्मं अकत्वा अप्पमत्तकेनेव पुञ्ञकम्मेन।&lt;br&gt;&#xA;सक्कोपि कामं महापुञ्ञकतभीरुत्तानो होति, सातिसयाय पन दिब्बसम्पत्तिया वियोगहेतुकेन सोकेन दिगुणितेन मरणभयेन संतज्जितो जातो। तेनाह ‘‘सक्को पन मरणभयाभिभूतो अहोसी’’ति।&lt;br&gt;&#xA;दिब्बचक्खुना देवतानं दस्सनं नाम पटिविज्झनसदिसन्ति आह ‘‘पटिविज्झी’’ति। पाटियेक्को वोहारोति आवेणिको पियसमुदाहारो। मरिसनियसम्पत्तिकाति मारिसा। तेसञ्हि सम्पत्तियो महानुभावताय सहन्ति उपट्ठहन्ति, अञ्ञे अयोनिसोमनसिकारताय चेव अप्पहुकाय च न सहन्तियेव, सा पन नेसं मरिसनियसम्पत्तिकता दुक्खविरहितायाति वुत्तं ‘‘निद्दुक्खातिपि वुत्तं होती’’ति। एकको वाति देवपरिसाय विना आगतत्ता वुत्तं, मातलिआदयो पन तादिसा सहाया तदापि अहेसुंयेव। तथा हि वक्खति ‘‘अपि चायं आयस्मतो चक्कनेमिसद्देन तम्हा समाधिम्हा वुट्ठितो’’ति (दी॰ नि॰ अट्ठ॰ २.३५२)। ओकासं नाकासि सक्कस्स ञाणपरिपाकं आगमेन्तो, अञ्ञेसञ्च बहूनं देवानं धम्माभिसमयं उपपरिक्खमानो। सोति सक्को।&lt;br&gt;&#xA;एवन्ति वचनसम्पटिच्छने निपातोति आह ‘‘एवं होतू’’तिआदि। भद्दंतवाति पन सक्कं उद्दिस्स नेसं आसि वादो।&lt;br&gt;&#xA;३४५. वल्लभो…पे॰… धम्मं सुणातीति अयमत्थो गोविन्दसुत्तादीहि (दी॰ नि॰ २.२९४) दीपेतब्बो। इमिना कतोकासेति इमिना पञ्चसिखेन कतोकासे भगवति।&lt;br&gt;&#xA;अनुचरियन्ति अनुचरणभावं, तं पनस्स अनुचरणं नाम सद्धिं गमनमेवाति आह ‘‘सहचरणं एकतो गमन’’न्ति।&lt;br&gt;&#xA;सोवण्णमयन्ति सुवण्णमयम्। पोक्खरन्ति वीणाय दोणिमाह। दण्डोति वीणदण्डो। वेठकाति तन्तीनं बन्धनाय चेव उप्पीळनाय च धमेतब्बा वेठका। पत्तकन्ति पोक्खरम्। समपञ्ञासमुच्छना मुच्छेत्वाति यथा समपञ्ञासमुच्छना कमतो तत्थ संमुच्छनं कातुं सक्का, एवं तं सज्जेत्वाति अत्थो। ‘‘समपञ्ञासमुच्छना संमुच्छेत्वा’’ति च इदं देवलोके नियतं वीणावादनविधिं सन्धाय वुत्तम्। मनुस्सलोके पन एकवीसति मुच्छना। तेनेवाह वीणोपमसुत्तवण्णनायं –&lt;br&gt;&#xA;‘‘सत्त सरा तयो गामा, मुच्छना एकवीसति।&lt;br&gt;&#xA;ताना चेकूनपञ्ञास, इच्चेते सरमण्डला’’ति॥ (अ॰ नि॰ अट्ठ॰ ३.५५; सारत्थ॰ टी॰ ३.२४३)।&lt;br&gt;&#xA;तत्थ छज्जो, उसभो, गन्धारो, मज्झिमो, पञ्चमो, धेवतो, निसादोति एते सत्त सरा। छज्जगामो, मज्झिमगामो, साधारणगामोति तयो गामा, सरसमूहाति अत्थो। मनुस्सलोके वादनविधिना एकेकस्सेव च सरस्स वसेन तयो तयो मुच्छना कत्वा एकवीसति मुच्छना। एकेकस्सेव च सरस्स सत्त सत्त तानभेदा, यतो सरस्स मन्दतरववत्थानं होति, ते एकूनपञ्ञास तानविसेसाति, तिस्सो दुवे चतस्सो, चतस्सो तिस्सो दुवे चतस्सोति द्वावीसति सुतिभेदा इच्छिता, अयं पन एकेकस्स सरस्स वसेन सत्त सत्त मुच्छना, अन्तरसरस्स च एकाति समपञ्ञासाय मुच्छनानं योग्यभावेन वीणं वज्जेसि। तेन वुत्तं ‘‘समपञ्ञास मुच्छना संमुच्छेत्वा’’ति। सेसदेवे जानापेन्तो सक्कस्स गमनकालन्ति योजना।&lt;br&gt;&#xA;३४६. अतिरिवाति र-कारो पदसन्धिकरो, अतीव अतिवियाति वुत्तं होति। पकति …पे॰… अगमासि मरणभयसंतज्जितत्ता तरमानरूपो। तेनेवाह ‘‘ननु चा’’तिआदि।&lt;br&gt;&#xA;३४७. बुद्धा नाम महाकारुणिका, सदेवकस्स लोकस्स हितसुखत्थाय एव उप्पन्ना, ते कथं अत्थिकेहि दुरुपसङ्कमाति आह ‘‘अहं सरागो’’तिआदि। तदन्तरं पटिसल्लीनाति येन अन्तरेन येन खणेन उपसङ्कमेय्य, तदन्तरं पटिसल्लीना झानं समापन्ना। तदन्तर-सद्दो वा ‘‘एतरही’’ति इमिना समानत्थोति आह ‘‘सम्पति पटिसल्लीना वा’’ति।&lt;/p&gt;</description>
    </item>
    <item>
      <title>०९. महासतिपट्ठानसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/09_mahAsatipaTThAnasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/09_mahAsatipaTThAnasuttavaNNanA/</guid>
      <description>&lt;p&gt;९. महासतिपट्ठानसुत्तवण्णना&lt;/p&gt;&#xA;&lt;h2 id=&#34;उददसवरकथवणणन&#34;&gt;उद्देसवारकथावण्णना&lt;/h2&gt;&#xA;&lt;p&gt;३७३. ‘‘कस्मा भगवा इदं सुत्तमभासी’’ति असाधारणं समुट्ठानं पुच्छति, साधारणं पन ‘‘पाकट’’न्ति अनामसित्वा ‘‘कुरुरट्ठवासीन’’न्तिआदि वुत्तम्। समुट्ठानन्ति हि देसनानिदानं, तं साधारणासाधारणभेदतो दुविधं, साधारणम्पि अज्झत्तिकबाहिरभेदतो दुविधम्। तत्थ साधारणं अज्झत्तिकं समुट्ठानं नाम भगवतो महाकरुणा। ताय हि समुस्साहितस्स भगवतो वेनेय्यानं धम्मदेसनाय चित्तं उदपादि। यथाह ‘‘सत्तेसु च कारुञ्ञतं पटिच्च बुद्धचक्खुना लोकं वोलोकेसी’’तिआदि। (दी॰ नि॰ २.६९; म॰ नि॰ १.२८३; २.३३९; सं॰ नि॰ १.१७२; महाव॰ ९) बाहिरं पन साधारणं समुट्ठानं नाम दससहस्समहाब्रह्मपरिवारस्स सहम्पतिमहाब्रह्मुनो अज्झेसनम्। तथा चाह ‘‘ब्रह्मुनो च अज्झेसनं विदित्वा’’ति। (दी॰ नि॰ २.६९; म॰ नि॰ १.२८३; २.३३९; सं॰ नि॰ १.१७९; महाव॰ ९) तदज्झेसनुत्तरकालञ्हि धम्मपच्चवेक्खणाजनितं अप्पोस्सुक्कतं पटिपस्सम्भेत्वा भगवा धम्मं देसेतुं उस्साहजातो अहोसि। यथा च महाकरुणा, एवं दसबलञाणादयो च देसनाय अज्झत्तसमुट्ठानभावे वत्तब्बा। सब्बञ्हि ञेय्यधम्मं, तेसं देसेतब्बप्पकारं, सत्तानञ्च आसयानुसयादिं याथावतो जानित्वा भगवा ठानाट्ठानादीसु कोसल्लेन वेनेय्यज्झासयानुरूपं विचित्तनयदेसनं पवत्तेसीति। असाधारणम्पि अज्झत्तिकबाहिरभेदतो दुविधमेव। तत्थ अज्झत्तिकं याय महाकरुणाय, येन च देसनाञाणेन इदं सुत्तं पवत्तितं, तदुभयं वेदितब्बं, बाहिरं पन दस्सेतुं ‘‘कुरुरट्ठवासीन’’न्तिआदिमाह। तेन वुत्तं ‘‘असाधारणं समुट्ठानं पुच्छती’’ति, तेन ‘‘अत्तज्झासयादीसु चतूसु सुत्तनिक्खेपेसु कतरोय’’न्ति सुत्तनिक्खेपो पुच्छितो होतीति इतरो ‘‘कुरुरट्ठवासीन’’न्तिआदिना ‘‘परज्झासयोयं सुत्तनिक्खेपो’’ति दस्सेति।&lt;br&gt;&#xA;कुरुरट्ठं किर तदा तंनिवासिसत्तानं योनिसोमनसिकारवन्ततादिना येभुय्येन सुप्पटिपन्नताय, पुब्बे च कतपुञ्ञताबलेन तदा उतुआदिसम्पत्तियुत्तमेव अहोसि। तेन वुत्तं ‘‘उतुपच्चयादिसम्पन्नत्ता’’ति। आदि-सद्देन भोजनादिसम्पत्तिं सङ्गण्हाति। केचि पन ‘‘पुब्बे पवत्तकुरुवत्तधम्मानुट्ठानवासनाय उत्तरकुरु विय येभुय्येन उतुआदिसम्पन्नमेव होन्तं भगवतो काले सातिसयं उतुसप्पायादियुत्तं तं रट्ठं अहोसी’’ति वदन्ति। चित्तसरीरकल्लतायाति चित्तस्स, सरीरस्स च अरोगताय। अनुग्गहितपञ्ञाबलाति लद्धूपकारञाणानुभावा, अनु अनु वा आचिण्णपञ्ञातेजा। एकवीसतिया ठानेसुति कायानुपस्सनावसेन चुद्दससु ठानेसु, वेदनानुपस्सनावसेन एकस्मिं ठाने, तथा चित्तानुपस्सनावसेन, धम्मानुपस्सनावसेन पञ्चसु ठानेसूति एवं एकवीसतिया ठानेसु। कम्मट्ठानं अरहत्ते पक्खिपित्वाति चतुसच्चकम्मट्ठानं यथा अरहत्तं पापेति, एवं देसनावसेन अरहत्ते पक्खिपित्वा। सुवण्णचङ्कोटकसुवण्णमञ्जूसासु पक्खित्तानि सुमनचम्पकादिनानापुप्फानि, मणिमुत्तादिसत्तरतनानि च यथा भाजनसम्पत्तिया सविसेसं सोभन्ति, किच्चकरानि च होन्ति मनुञ्ञभावतो, एवं सीलदस्सनादिसम्पत्तिया भाजनविसेसभूताय कुरुरट्ठवासिपरिसाय देसिता भगवतो अयं देसना भिय्योसो मत्ताय सोभति, किच्चकारी च होतीति इममत्थं दस्सेति ‘‘यथा हि पुरिसो’’तिआदिना। एत्थाति कुरुरट्ठे।&lt;br&gt;&#xA;पकतियाति सरसतोपि, इमिस्सा सतिपट्ठानसुत्तदेसनाय पुब्बेपीति अधिप्पायो। अनुयुत्ता विहरन्ति सत्थु देसनानुसारतो भावनानुयोगम्।&lt;br&gt;&#xA;विस्सट्ठअत्तभावेनाति अनिच्चादिवसेन किस्मिञ्चि योनिसोमनसिकारे चित्तं अनियोजेत्वा रूपादिआरम्मणे अभिरतिवसेन विस्सट्ठचित्तेन भवितुं न वट्टति, पमादविहारं पहाय अप्पमत्तेन भवितब्बन्ति अधिप्पायो।&lt;br&gt;&#xA;एकायनोति एत्थ अयन-सद्दो मग्गपरियायो। न केवलं अयनमेव, अथ खो अञ्ञेपि बहू मग्गपरियायाति पदुद्धारं करोन्तो ‘‘मग्गस्स ही’’ति आदिं वत्वा यदि मग्गपरियायो अयन-सद्दो, कस्मा पुन ‘‘मग्गो’’ति वुत्तन्ति चोदनं सन्धायाह ‘‘तस्मा’’तिआदि। तत्थ एकमग्गोति एको एव मग्गो। न हि निब्बानगामिमग्गो अञ्ञो अत्थीति। ननु सतिपट्ठानं इध मग्गोति अधिप्पेतं, तदञ्ञे च बहू मग्गधम्मा अत्थीति? सच्चं अत्थि, ते पन सतिपट्ठानग्गहणेनेव गहिता तदविनाभावतो। तथा हि ञाणवीरियादयो निद्देसे गहिता, उद्देसे पन सतिया एव गहणं वेनेय्यज्झासयवसेनाति दट्ठब्बम्। ‘‘न द्विधापथभूतो’’ति इमिना इमस्स मग्गस्स अनेकमग्गभावाभावं विय अनिब्बानगामिभावाभावञ्च दस्सेति। एकेनाति असहायेन। असहायता च दुविधा अत्तदुतियताभावेन वा, या ‘‘वूपकट्ठकायता’’ति वुच्चति, तण्हादुतियताभावेन वा, या ‘‘पविवित्तचित्तता’’ति वुच्चति। तेनाह ‘‘वूपकट्ठेन पविवित्तचित्तेना’’ति। सेट्ठोपि लोके ‘‘एको’’ति वुच्चति ‘‘याव परे एकाहं वो करोमी’’तिआदीसूति आह ‘‘एकस्साति सेट्ठस्सा’’ति। यदि संसारतो निस्सरणट्ठो अयनट्ठो, अञ्ञेसम्पि उपनिस्सयसम्पन्नानं साधारणतो, कथं भगवतोति आह ‘‘किञ्चापी’’तिआदि। इमस्मिं खोति एत्थ खो-सद्दो अवधारणे, तस्मा इमस्मिं येवाति अत्थो। देसनाभेदोयेव हेसो, यदिदं ‘‘मग्गो’’ति वा ‘‘अयनो’’ति वा। अयन-सद्दो वा कम्मकरणादिविभागो। तेनाह ‘‘अत्थतो पन एको वा’’ति।&lt;br&gt;&#xA;नानामुखभावनानयप्पवत्तोति कायानुपस्सनादिमुखेन तत्थापि आनापानादिमुखेन भावनानयेन पवत्तो। एकायनन्ति एकगामिनं, निब्बानगामिनन्ति अत्थो। निब्बानञ्हि अदुतियभावतो, सेट्ठभावतो च ‘‘एक’’न्ति वुच्चति। यथाह ‘‘एकञ्हि सच्चं न दुतीयमत्थी’’ति (सु॰ नि॰ ८९०)। ‘‘यावता भिक्खवे धम्मा सङ्खता वा असङ्खता वा विरागो तेसं अग्गं अक्खायती’’ति। (अ॰ नि॰ ४.३४; इतिवु॰ ९०) खयो एव अन्तोति खयन्तो, जातिया खयन्तं दिट्ठवाति जातिखयन्तदस्सी। अविभागेन सब्बेपि सत्ते हितेन अनुकम्पतीति हितानुकम्पी। अतरिंसूति तरिंसु। पुब्बेति पुरिमका बुद्धा, पुब्बे वा अतीतकाले।&lt;br&gt;&#xA;तन्ति तेसं वचनं, तं वा किरियावुत्तिवाचकत्तं न युज्जति। न हि सङ्खेय्यप्पधानताय सत्तवाचिनो एकसद्दस्स किरियावुत्तिवाचकता अत्थि। ‘‘सकिम्पि उद्धं गच्छेय्या’’तिआदीसु (अ॰ नि॰ ७.७२) विय सकिं अयनोति इमिना ब्यञ्जनेन भवितब्बम्। एवमत्थं योजेत्वाति ‘‘एकं अयनं अस्सा’’ति एवं समासपदत्थं योजेत्वा। उभयथापीति पुरिमनयेन, पच्छिमनयेन च। न युज्जति इधाधिप्पेतमग्गस्स अनेकवारं पवत्तिसब्भावतो। तेनाह ‘‘कस्मा’’तिआदि। ‘‘अनेकवारम्पि अयती’’ति पुरिमनयस्स अयुत्ततादस्सनं, ‘‘अनेकञ्चस्स अयनं होती’’ति पच्छिमनयस्स।&lt;br&gt;&#xA;इमस्मिं पदेति ‘‘एकायनो अयं भिक्खवे मग्गो’’ति इमस्मिं वाक्ये, इमस्मिं वा ‘‘पुब्बभागमग्गो, लोकुत्तरमग्गो’’ति विधानपदे। मिस्सकमग्गोति लोकियेन मिस्सको लोकुत्तरमग्गो । विसुद्धिआदीनं निप्परियायहेतुकं सङ्गण्हन्तो आचरियत्थेरो ‘‘मिस्सकमग्गो’’ति आह। इतरो परियायहेतु इधाधिप्पेतोति ‘‘पुब्बभागमग्गो’’ति अवोच।&lt;br&gt;&#xA;सद्दं सुत्वाति ‘‘कालो भन्ते धम्मसवनाया’’ति कालारोचनसद्दं पच्चक्खतो, परम्पराय च सुत्वा। एवं उक्खिपित्वाति एवं ‘‘सुन्दरं मनोहरं इमं कथं छड्डेमा’’ति अछड्डेन्ता उच्छुभारं विय पग्गहेत्वा न विचरन्ति। आलुळेतीति विलुळितो आकुलो होतीति अत्थो। एकायनमग्गो वुच्चति पुब्बभागसतिपट्ठानमग्गोति एत्तावता इधाधिप्पेतत्थे सिद्धे तस्सेव अलङ्कारत्थं सो पन यस्स पुब्बभागमग्गो, तं दस्सेतुं ‘‘मग्गानट्ठङ्गिको’’तिआदिका गाथापि पटिसम्भिदामग्गतोव आनेत्वा ठपिता।&lt;br&gt;&#xA;निब्बानगमनट्ठेनाति निब्बानं गच्छति अधिगच्छति एतेनाति निब्बानगमनं,सोयेव अविपरीतसभावताय अत्थो, तेन निब्बानगमनट्ठेन, निब्बानाधिगमूपायतायाति अत्थो। मग्गनीयट्ठेनाति गवेसितब्बताय। ‘‘गमनीयट्ठेना’’ति वा पाठो, उपगन्तब्बतायाति अत्थो। ‘‘रागादीही’’ति इमिना रागदोसमोहानंयेव गहणं ‘‘रागो मलं, दोसो मलं, मोहो मल’’न्ति (विभ॰ ९२४) वचनतो। ‘‘अभिज्झाविसमलोभादीही’’ति पन इमिना सब्बेसम्पि उपक्किलेसानं सङ्गण्हनत्थं ते विसुं उद्धटा। ‘‘सत्तानं विसुद्धिया’’ति वुत्तस्स अत्थस्स एकन्तिकतं दस्सेन्तो ‘‘तथा ही’’तिआदिमाह। कामं ‘‘विसुद्धिया’’ति सामञ्ञजोतना, चित्तस्सेव पन विसुद्धि इधाधिप्पेताति दस्सेतुं ‘‘रूपमलवसेन पना’’तिआदि वुत्तम्। न केवलं अट्ठकथावचनमेव, अथ खो इदं एत्थ आहच्च भासितन्ति दस्सेन्तो ‘‘तथा ही’’तिआदिमाह।&lt;br&gt;&#xA;सा पनायं चित्तविसुद्धि सिज्झमाना यस्मा सोकादीनं अनुप्पादाय संवत्तति, तस्मा वुत्तं ‘‘सोकपरिदेवानं समतिक्कमाया’’तिआदि। तत्थ सोचनं ञातिब्यसनादिनिमित्तं चेतसो सन्तापो अन्तोनिज्झानं सोको। ञातिब्यसनादिनिमित्तमेव सोकावतिण्णतो ‘‘कहं एकपुत्तक कहं एकपुत्तका’’तिआदिना (म॰ नि॰ २.३५३, ३५४; सं॰ नि॰ २.६३) परिदेवनवसेन वाचाविप्पलापो परिदवनं परिदेवो। आयतिं अनुप्पज्जनं इध समतिक्कमोति आह ‘‘पहानाया’’ति। तं पनस्स समतिक्कमावहतं निदस्सनवसेन दस्सेन्तो ‘‘अयञ्ही’’तिआदिमाह।&lt;br&gt;&#xA;तत्थ यं पुब्बे, तं विसोधेहीति अतीतेसु खन्धेसु तण्हासंकिलेसविसोधनं वुत्तम्। पच्छाति परतो । तेति तुय्हम्। माहूति मा अहु। किञ्चनन्ति रागादिकिञ्चनं, एतेन अनागतेसु खन्धेसु संकिलेसविसोधनं वुत्तम्। मज्झेति तदुभयवेमज्झे। नो चे गहेस्ससीति न उपादियिस्ससि चे, एतेन पच्चुप्पन्ने खन्धप्पबन्धे उपादानप्पवत्ति वुत्ता। उपसन्तो चरिस्ससीति एवं अद्धत्तयगतसंकिलेसविसोधने सति निब्बुतसब्बपरिळाहताय उपसन्तो हुत्वा विहरिस्ससीति अरहत्तनिकूटेन गाथं निट्ठपेसि। तेनाह ‘‘इमं गाथ’’न्तिआदि।&lt;br&gt;&#xA;पुत्ताति ओरसा, अञ्ञेपि वा दिन्नककित्तिमादयो ये केचि। पिताति जनको, अञ्ञेपि वा पितुट्ठानिया। बन्धवाति ञातका। अयञ्हेत्थ अत्थो – पुत्ता वा पिता वा बन्धवा वा अन्तकेन मच्चुना अधिपन्नस्स अभिभूतस्स मरणतो ताणाय न होन्ति। कस्मा? नत्थि ञातीसु ताणताति। न हि ञातीनं वसेन मरणतो आरक्खा अत्थि, तस्मा पटाचारे ‘‘उभो पुत्ता कालङ्कता’’तिआदिना (अप॰ थेरी १.४९८) मा निरत्थकं परिदेवि, धम्मंयेव पन याथावतो पस्साति अधिप्पायो। सोतापत्तिफले पतिट्ठिताति यथानुलोमं पवत्तिताय सामुक्कंसिकाय धम्मदेसनाय परियोसाने सहस्सनयपटिमण्डिते सोतापत्तिफले पतिट्ठहि। कथं पनायं सतिपट्ठानमग्गवसेन सोतापत्तिफले पतिट्ठासीति आह ‘‘यस्मा पना’’तिआदि। न हि चतुसच्चकम्मट्ठानकथाय विना सावकानं अरियमग्गाधिगमो अत्थि। ‘‘इमं गाथं सुत्वा’’ति पनिदं सोकविनोदनवसेन पवत्तिताय गाथाय पठमं सुतत्ता वुत्तं, सापि हि सच्चदेसनाय परिवारबन्धा एव अनिच्चताकथाति कत्वा। इतरगाथायं पन वत्तब्बमेव नत्थि। भावनाति पञ्ञाभावना। सा हि इध अधिप्पेता। तस्माति यस्मा रूपादीनं अनिच्चादितो अनुपस्सनापि सतिपट्ठानभावनाव, तस्मा। तेपीति सन्ततिमहामत्तपटाचारापि।&lt;br&gt;&#xA;पञ्चसते चोरेति सतसतचोरपरिवारे पञ्चचोरे पटिपाटिया पेसेसि, ते अरञ्ञं पविसित्वा थेरं परियेसन्ता अनुक्कमेन थेरस्स समीपे समागच्छिंसु। तेनाह ‘‘ते गन्त्वा थेरं परिवारेत्वा निसीदिंसू’’ति। वेदनं विक्खम्भेत्वाति ऊरुट्ठिभेदपच्चयं दुक्खवेदनं अमनसिकारेन विनोदेत्वा। पीतिपामोज्जं उप्पज्जि विप्पटिसारलेसस्सपि असम्भवतो। तेनाह ‘‘परिसुद्धं सीलं निस्साया’’ति। थेरस्स हि सीलं पच्चवेक्खतो परिसुद्धं सीलं निस्साय उळारं पीतिपामोज्जं उप्पज्जमानं ऊरुट्ठिभेदजनितं दुक्खवेदनं विक्खम्भेसि। तियामरत्तिन्ति अच्चन्तसंयोगे उपयोगवचनं, तेनस्स विपस्सनायं अप्पमादं, पटिपत्तिउस्सुक्कापनञ्च दस्सेति। पादानीति पादे। संयमेस्सामीति सञ्ञपेस्सामि, सञ्ञत्तिं करिस्सामीति अत्थो। अट्टियामीति जिगुच्छामि। हरायामीति लज्जामि। विपस्सिसन्ति सम्पस्सिम्।&lt;br&gt;&#xA;पचलायन्तानन्ति पचलायिकानं निद्दं उपगतानम्। अगतिन्ति अगोचरम्। वतसम्पन्नोति धुतगुणसम्पन्नो। पमादन्ति पचलायनं सन्धायाह। ओरुद्धमानसोति उपरुद्धअधिचित्तो। पञ्जरस्मिन्ति सरीरे। सरीरञ्हि न्हारुसम्बन्धअट्ठिसङ्घाटताय इध ‘‘पञ्जर’’न्ति वुत्तम्।&lt;br&gt;&#xA;पीतवण्णाय पन पटाकाय कायं परिहरणतो, मल्लयुद्धचित्तकताय च ‘‘पीतमल्लो’’ति पञ्ञातो पब्बजित्वा पीतमल्लत्थेरो नाम जातो। तीसु रज्जेसूति पण्डुचोळगोळरज्जेसु। ‘‘सब्बमल्ला सीहळदीपे सक्कारसम्मानं लभन्ती’’ति तम्बपण्णिदीपं आगम्म। तंयेव अङ्कुसं कत्वाति ‘‘रूपादयो ‘ममा’ति न गहेतब्बा’’ति नतुम्हाकवग्गेन पकासितमत्थं अत्तनो चित्तमत्तहत्थिनो अङ्कुसं कत्वा। पादेसु अवहन्तेसूति अतिवेलं चङ्कमनेन अक्कमितुं असमत्थेसु। जण्णुकेहि चङ्कमति ‘‘निसिन्ने निद्दाय अवसरो होती’’ति। ब्याकरित्वाति अत्तनो वीरियारम्भस्स सफलतापवेदनमुखेन सब्रह्मचारीनं तत्थ उस्साहं जनेन्तो अञ्ञं ब्याकरित्वा। भासितन्ति वचनं, कस्स पन तन्ति आह ‘‘बुद्धसेट्ठस्स सब्बलोकग्गवादिनो’’ति। ‘‘न तुम्हाक’’न्तिआदि तस्स पवत्तिआकारदस्सनम्। तयिदं मे सङ्खारानं अच्चन्तवूपसमकारणन्ति दस्सेन्तो ‘‘अनिच्चा वता’’ति गाथमाहरि, तेन इदानाहं सङ्खारानं खणे खणे भङ्गसङ्खातस्स रोगस्स अभावेन अरोगो परिनिब्बुतोति दस्सेति।&lt;br&gt;&#xA;अस्साति सक्कस्स। उपपत्तीति देवूपपत्ति। पुन पाकतिकाव अहोसि सक्कभावेनेव उपपन्नत्ता।&lt;br&gt;&#xA;सुब्रह्माति एवंनामो। अच्छरानं निरयूपपत्तिं दिस्वा ततो पभुति सततं पवत्तमानं अत्तनो चित्तुत्रासं सन्धायाह ‘‘निच्चं उत्रस्तमिदं चित्त’’न्तिआदि। तत्थ उत्रस्तन्ति सन्तस्तं भीतम्। उब्बिग्गन्ति संविग्गम्। उत्रस्तन्ति वा संविग्गम्। उब्बिग्गन्ति भयवसेन सह निस्सयेन सञ्चलितम्। अनुप्पन्नेसूति अनागतेसु। किच्चेसूति तेसु तेसु इतिकत्तब्बेसु। ‘‘किच्छेसू’’ति वा पाठो, दुक्खेसूति अत्थो, निमित्तत्थे चेतं भुम्मं, भाविदुक्खनिमित्तन्ति अत्थो। उप्पतितेसूति उप्पन्नेसु किच्चेसूति योजना। तदा अत्तनो परिवारस्स उप्पन्नं दुक्खं सन्धाय वदति।&lt;br&gt;&#xA;बोज्झाति बोधितो, अरियमग्गतोति अत्थो। ‘‘अञ्ञत्रा’’ति च पदं अपेक्खित्वा निस्सक्कवचनं, बोधिं ठपेत्वाति अत्थो। सेसेसुपि एसेव नयो। तपसाति तपोकम्मतो, तेन मग्गाधिगमस्स उपायभूतं सल्लेखपटिपदं दस्सेति। इन्द्रियसंवराति मनच्छट्ठानं इन्द्रियानं संवरणतो , एतेन सतिसंवरसीसेन सब्बम्पि संवरसीलं, लक्खणहारनयेन वा सब्बम्पि चतुपारिसुद्धिसीलं दस्सेति। सब्बनिस्सग्गाति सब्बस्सपि निस्सज्जनतो सब्बकिलेसप्पहानतो। किलेसेसु हि निस्सट्ठेसु कम्मवट्टं, विपाकवट्टञ्च निस्सट्ठमेव होतीति। सोत्थिन्ति खेमं अनुपद्दवतम्।&lt;br&gt;&#xA;ञायति निच्छयेन कमति निब्बानं, तं वा ञायति पटिविज्झीयति एतेनाति ञायो, अरियमग्गोति आह ‘‘ञायो वुच्चति अरियो अट्ठङ्गिको मग्गो’’ति। तण्हावानविरहितत्ताति तण्हासङ्खातवानविवित्तत्ता। तण्हा हि खन्धेहि खन्धं, कम्मुना फलं, सत्तेहि च दुक्खं विनति संसिब्बतीति ‘‘वान’’न्ति वुच्चति, तयिदं नत्थि एत्थ वानं, न वा एतस्मिं अधिगते पुग्गलस्स वानन्ति निब्बानं, असङ्खता धातु। परप्पच्चयेन विना पच्चक्खकरणं सच्छिकिरियाति आह ‘‘अत्तपच्चक्खताया’’ति।&lt;br&gt;&#xA;ननु ‘‘विसुद्धिया’’ति चित्तविसुद्धिया अधिप्पेतत्ता विसुद्धिग्गहणेनेवेत्थ सोकसमतिक्कमादयोपि गहिता एव होन्ति, ते पुन कस्मा गहिताति अनुयोगं सन्धाय ‘‘तत्थ किञ्चापी’’तिआदि वुत्तम्। सासनयुत्तिकोविदेति सच्चपटिच्चसमुप्पादादिलक्खणायं धम्मनीतियं छेके। तं तमत्थं ञापेतीति ये ये बोधनेय्यपुग्गला सङ्खेपवित्थारादिवसेन यथा यथा बोधेतब्बा, अत्तनो देसनाविलासेन भगवा ते ते तथा तथा बोधेन्तो तं तमत्थं ञापेति। तं तं पाकटं कत्वा दस्सेन्तोति अत्थापत्तिं अगणेन्तो तं तमत्थं पाकटं कत्वा दस्सेन्तो। न हि सम्मासम्बुद्धो अत्थापत्तिञापकादिसाधनीयवचनाति। संवत्ततीति जायति, होतीति अत्थो। यस्मा अनतिक्कन्तसोकपरिदेवस्स न कदाचि चित्तविसुद्धि अत्थि सोकपरिदेवसमतिक्कमनमुखेनेव चित्तविसुद्धिया इज्झनतो, तस्मा आह ‘‘सोकपरिदेवानं समतिक्कमेन होती’’ति। यस्मा पन दोमनस्सपच्चयेहि दुक्खधम्मेहि फुट्ठं पुथुज्जनं सोकादयो अभिभवन्ति, परिञ्ञातेसु च तेसु ते न होन्ति, तस्मा वुत्तं ‘‘सोकपरिदेवानं समतिक्कमो दुक्खदोमनस्सानं अत्थङ्गमेना’’ति। ञायस्साति अग्गमग्गस्स, ततियमग्गस्स च। तदधिगमेन हि यथाक्कमं दुक्खदोमनस्सानं अत्थङ्गमो। सच्छिकिरियाभिसमयसहभावीपि इतराभिसमयो तदविनाभावतो सच्छिकिरियाभिसमयहेतुको विय वुत्तो। ञायस्साधिगमो निब्बानस्स सच्छिकिरियायाति फलञाणेन वा पच्चक्खकरणं सन्धाय वुत्तं, ‘‘निब्बानस्स सच्छिकिरियाया’’ति सम्पदानवचनञ्चेतं दट्ठब्बम्।&lt;br&gt;&#xA;वण्णभणनन्ति पसंसावचनम्। तयिदं न इधेव, अथ खो अञ्ञत्थापि सत्थु आचिण्णं एवाति दस्सेन्तो ‘‘यथेव ही’’तिआदिमाह। तत्थ आदिम्हि कल्याणमादि वा कल्याणं एतस्साति आदिकल्याणम्। सेसपदद्वयेपि एसेव नयो। अत्थसम्पत्तिया सात्थम्। ब्यञ्जनसम्पत्तिया सब्यञ्जनम्। सीलादिपञ्चधम्मक्खन्धपारिपूरितो, उपनेतब्बस्स अभावतो च केवलपरिपुण्णम्। निरुपक्किलेसतो अपनेतब्बस्स च अभावतो परिसुद्धम्। सेट्ठचरियभावतो सासनब्रह्मचरियं, मग्गब्रह्मचरियञ्च वो पकासेस्सामीति। अयमेत्थ सङ्खेपो, वित्थारो पन विसुद्धिमग्गे (विसुद्धि॰ १.१४७) वुत्तनयेनेव वेदितब्बो। अरियवंसाति अरियानं बुद्धादीनं वंसा पवेणियो। अग्गञ्ञाति अग्गाति जानितब्बा सब्बवंसेहि सेट्ठभावतो। रत्तञ्ञाति चिररत्ताति जानितब्बा। वंसञ्ञाति बुद्धादीनं वंसाति जानितब्बा। पोराणाति पुरातना अनधुनातनत्ता। असङ्किण्णाति अविकिण्णा अनपनीता। असङ्किण्णपुब्बाति ‘‘किं इमेही’’ति अरियेहि न अपनीतपुब्बा । न सङ्कीयन्तीति इदानिपि तेहि न अपनीयन्ति। न सङ्कीयिस्सन्तीति अनागतेपि तेहि न अपनीयिस्सन्ति। अप्पटिकुट्ठा…पे॰… विञ्ञूहीति ये लोके विञ्ञू समणब्राह्मणा, तेहि अप्पच्चक्खता अनिन्दिता, अगरहिताति अत्थो। ‘‘विसुद्धिया’’तिआदीहीति विसुद्धिआदिदीपनेहि। पदेहीति वाक्येहि, विसुद्धिअत्थतादिभेदभिन्नेहि वा धम्मकोट्ठासेहि। उपद्दवेति अनत्थे। विसुद्धिन्ति विसुज्झनं संकिलेसप्पहानम्। वाचुग्गतकरणं उग्गहो। परियापुणनं परिचयो। अत्थस्स हदये ठपनं धारणम्। परिवत्तनं वाचनम्।&lt;br&gt;&#xA;गन्धारकोति गन्धारदेसे उप्पन्नो। पहोन्तीति सक्कोन्ति। अनिय्यानिकमग्गाति मिच्छामग्गा, मिच्छत्तनियतानियतमग्गापि वा। सुवण्णन्ति कूटसुवण्णम्पि वुच्चति। मणीति काचमणिपि, मुत्ताति वेळुजापि, पवाळन्ति पल्लवोपि वुच्चतीति रत्तजम्बुनदादिपदेहि ते विसेसिता।&lt;br&gt;&#xA;न ततो हेट्ठाति इधाधिप्पेतकायादीनं वेदनादिसभावत्ताभावा, कायवेदनाचित्तविमुत्तस्स तेभूमकधम्मस्स विसुं विपल्लासवत्थन्तरभावेन गहितत्ता च हेट्ठा गहणेसु विपल्लासवत्थूनं अनिट्ठानं सन्धाय वुत्तं, पञ्चमस्स पन विपल्लासवत्थुनो अभावा ‘‘न उद्ध’’न्ति आह। आरम्मणविभागेन हेत्थ सतिपट्ठानविभागोति। तयो सतिपट्ठानाति सतिपट्ठान-सद्दस्स अत्थुद्धारदस्सनं, न इध पाळियं वुत्तस्स सतिपट्ठान-सद्दस्स अत्थदस्सनन्ति। आदीसु हि सतिगोचरोति एत्थ आदि-सद्देन ‘‘फस्ससमुदया वेदनानं समुदयो, नामरूपसमुदया चित्तस्स समुदयो, मनसिकारसमुदया धम्मानं समुदयो’’ति (सं॰ नि॰ ५.४०८) ‘‘सतिपट्ठाना’’ति वुत्तानं सभिगोचरानं पकासके सुत्तप्पदेसे सङ्गण्हाति। एवं ‘‘पटिसम्भिदापाळिय’’म्पि (पटि॰ म॰ २.३४) अवसेसपाळिप्पदेसदस्सनत्थो आदि-सद्दो दट्ठब्बो। सतिया पट्ठानन्ति सतिया पतिट्ठातब्बट्ठानम्। दानादीनि करोन्तस्स रूपादीनि सतिया ठानं होन्तीति तंनिवारणत्थमाह ‘‘पधानं ठान’’न्ति। प-सद्दो हि इध ‘‘पणीता धम्मा’’तिआदीसु (ध॰ सं॰ मातिका १४) विय पधानत्थदीपकोति अधिप्पायो।&lt;br&gt;&#xA;अरियोति अरियं सब्बसत्तसेट्ठं सम्मासम्बुद्धमाह। एत्थाति एतस्मिं सळायतनविभङ्गसुत्ते।(म॰ नि॰ ३.३१०) सुत्तेकदेसेन हि सुत्तं दस्सेति। तत्थ हि –&lt;br&gt;&#xA;‘‘तयो सतिपट्ठाना यदरियो…पे॰… अरहतीति इति खो पनेतं वुत्तं, किञ्चेतं पटिच्च वुत्तम्। इध, भिक्खवे, सत्था सावकानं धम्मं देसेति अनुकम्पको हितेसी अनुकम्पं उपादाय ‘इदं वो हिताय इदं वो सुखाया’ति। तस्स सावका न सुस्सूसन्ति। न सोतं ओदहन्ति, न अञ्ञा चित्तं उपट्ठपेन्ति, वोक्कम्म च सत्थु सासना वत्तन्ति। तत्र, भिक्खवे, तथागतो न चेव अनत्तमनो होति, न च अनत्तमनतं पटिसंवेदेति, अनवस्सुतो च विहरति सतो सम्पजानो। इदं, भिक्खवे, पठमं सतिपट्ठानम्। यदरियो सेवति…पे॰… अरहति।&lt;br&gt;&#xA;पुन चपरं, भिक्खवे, सत्था…पे॰..इदं वो सुखायाति । तस्स एकच्चे सावका न सुस्सूसन्ति…पे॰… न च वोक्कम्म सत्थु सासना वत्तन्ति। तत्र, भिक्खवे, तथागतो न चेव अनत्तमनो होति, न च अनत्तमनतं पटिसंवेदेति, न च अत्तमनो होति, न च अत्तमनतं पटिसंवेदेति, अनत्तमनता च अत्तमनता च तदुभयं अभिनिवज्जेत्वा उपेक्खको विहरति सतो सम्पजानो। इदं वुच्चति, भिक्खवे, दुतियम्।&lt;br&gt;&#xA;पुन चपरं, भिक्खवे…पे॰… सुखायाति, तस्स सावका सुस्सूसन्ति…पे॰… वत्तन्ति। तत्र, भिक्खवे, तथागतो अत्तमनो चेव होति, अत्तमनतञ्च पटिसंवेदेति, अनवस्सुतो च विहरति सतो सम्पजानो। इदं वुच्चति, भिक्खवे, ततिय’’न्ति (म॰ नि॰ ३.३११)।&lt;br&gt;&#xA;एवं पटिघानुनयेहि अनवस्सुतता, निच्चं उपट्ठितस्सतिताय तदुभयवीतिवत्तता ‘‘सतिपट्ठान’’न्ति वुत्ता। बुद्धानंयेव हि निच्चं उपट्ठितस्सतिता होति आवेणिकधम्मभावतो, न पच्चेकबुद्धादीनम्। प-सद्दो आरम्भं जोतेति, आरम्भो च पवत्तीति कत्वा आह ‘‘पवत्तयितब्बतोति अत्थो’’ति। सतिया करणभूताय पट्ठानं पट्ठपेतब्बं सतिपट्ठानम्। अन-सद्दो हि बहुलंवचनेन कम्मत्थोपि होतीति। तथास्स कत्तुअत्थोपि लब्भतीति ‘‘पट्ठातीति पट्ठान’’न्ति वुत्तम्। पट्ठातीति एत्थ प-सद्दो भुसत्थविसिट्ठं पक्खन्दनं दीपेतीति ‘‘ओक्कन्दित्वा पक्खन्दित्वा पत्थरित्वा पवत्ततीति अत्थो’’ति आह। पुन भावत्थं सति, सद्दं, पट्ठानसद्दञ्च वण्णेन्तो ‘‘अथ वा’’तिआदिमाह, तेन पुरिमविकप्पे सति, सद्दो, पट्ठान-सद्दो च कत्तुअत्थोति विञ्ञायति। सरणट्ठेनाति चिरकतस्स, चिरभासितस्स च अनुस्सरणट्ठेन। इदन्ति यं ‘‘सतियेव सतिपट्ठान’’न्ति वुत्तं, इदम्। इध इमस्मिं सुत्तपदेसे अधिप्पेतम्।&lt;br&gt;&#xA;यदि एवन्ति। यदि सति एव सतिपट्ठानं, सति नाम एको धम्मो, एवं सन्ते कस्मा ‘‘सतिपट्ठाना’’ति बहुवचनन्ति आह ‘‘सतिबहुत्ता’’तिआदि। यदि बहुका ता सतियो, अथ कस्मा ‘‘मग्गो’’ति एकवचनन्ति योजना। मग्गट्ठेनाति निय्यानट्ठेन। निय्यानिको हि मग्गधम्मो, तेनेव निय्यानिकभावेन एकत्तूपगतो एकन्ततो निब्बानं गच्छति, अत्थिकेहि च तदत्थं मग्गीयतीति आह ‘‘वुत्तञ्हेत’’न्ति, अत्तनाव पुब्बे वुत्तं पच्चाहरति। तत्थ चतस्सोपि चेताति कायानुपस्सनादिवसेन चतुब्बिधापि च एता सतियो। अपरभागेति अरियमग्गक्खणे। किच्चं साधयमानाति पुब्बभागे कायादीसु सुभसञ्ञादिविधमनवसेन विसुं विसुं पवत्तित्वा मग्गक्खणे सतियेव तत्थ चतुब्बिधस्सपि विपल्लासस्स समुच्छेदवसेन पहानकिच्चं साधयमाना आरम्मणकरणवसेन निब्बानं गच्छति। चतुकिच्चसाधनेनेव हेत्थ बहुवचननिद्देसो। एवञ्च सतीति एवं मग्गट्ठेन एकत्तं उपादाय ‘‘मग्गो’’ति एकवचनेन, आरम्मणभेदेन चतुब्बिधतं उपादाय ‘‘चत्तारो’’ति च वत्तब्बताय सति विज्जमानत्ता। वचनानुसन्धिना ‘‘एकायनो अय’’न्तिआदिका देसना सानुसन्धिकाव, न अननुसन्धिकाति अधिप्पायो। वुत्तमेवत्थं निदस्सनेन पटिपादेतुं ‘‘मारसेनप्पमद्दन’’न्ति (सं॰ नि॰ ५.२२४) सुत्तपदं आनेत्वा ‘‘यथा’’तिआदिना निदस्सनं संसन्दति। ‘‘तस्मा’’तिआदि निगमनम्।&lt;br&gt;&#xA;विसेसतो कायो, वेदना च अस्सादस्स कारणन्ति तप्पहानत्थं तेसु तण्हावत्थूसु ओळारिकसुखुमेसु असुभदुक्खभावदस्सनानि मन्दतिक्खपञ्ञेहि तण्हाचरितेहि सुकरानीति तानि तेसं ‘‘विसुद्धिमग्गो’’ति वुत्तानि। तथा ‘‘निच्चं अत्ता’’ति अभिनिवेसवत्थुताय दिट्ठिया विसेसकारणेसु चित्तधम्मेसु अनिच्चानत्ततादस्सनानि सरागादिवसेन, सञ्ञाफस्सादिवसेन, नीवरणादिवसेन च नातिप्पभेदातिप्पभेदगतेसु तेसु तप्पहानत्थं मन्दतिक्खपञ्ञानं दिट्ठिचरितानं सुकरानीति तेसं तानि ‘‘विसुद्धिमग्गो’’ति वुत्तानि। एत्थ च यथा चित्तधम्मानम्पि तण्हाय वत्थुभावो सम्भवति, तथा कायवेदनानम्पि दिट्ठियाति सतिपि नेसं चतुन्नम्पि तण्हादिट्ठिवत्थुभावे यो यस्सा सातिसयपच्चयो, तं दस्सनत्थं विसेसग्गहणं कतन्ति दट्ठब्बम्। तिक्खपञ्ञसमथयानिको ओळारिकारम्मणं परिग्गण्हन्तो तत्थ अट्ठत्वा झानं समापज्जित्वा उट्ठाय वेदनं परिग्गण्हातीति वुत्तं ‘‘ओळारिकारम्मणे असण्ठहनतो’’ति। विपस्सनायानिकस्स पन सुखुमे चित्ते, धम्मेसु च चित्तं पक्खन्दतीति चित्तधम्मानुपस्सनानं मन्दतिक्खपञ्ञविपस्सनायानिकानं विसुद्धिमग्गता वुत्ता।&lt;br&gt;&#xA;तेसं तत्थाति एत्थ तत्थ-सद्दस्स ‘‘पहानत्थ’’न्ति एतेन योजना। परतो तेसं तत्थाति एत्थापि एसेव नयो। पञ्च कामगुणा सविसेसा काये लब्भन्तीति विसेसेन कायो कामोघस्स वत्थु, भवेसु सुखग्गहणवसेन भवस्सादो होतीति भवोघस्स वेदना वत्थु, सन्ततिघनग्गहणवसेन विसेसतो चित्ते अत्ताभिनिवेसो होतीति दिट्ठोघस्स चित्तं वत्थु, धम्मेसु विनिब्भोगस्स दुक्करत्ता, धम्मानं धम्ममत्तताय दुप्पटिविज्झत्ता च सम्मोहो होतीति अविज्जोघस्स धम्मा वत्थु, तस्मा तेसु तेसं पहानत्थं चत्तारोव वुत्ता।&lt;br&gt;&#xA;एवं कायादीनं कामोघादिवत्थुभावकथनेनेव कामयोगकामासवादीनम्पि वत्थुभावो दीपितो होति ओघेहि तेसं अत्थतो अनञ्ञत्ता। यदग्गेन च कायो कामोघादीनं वत्थु, तदग्गेन अभिज्झाकायगन्थस्स वत्थु। ‘‘दुक्खाय वेदनाय पटिघानुसयो अनुसेती’’ति दुक्खदुक्खविपरिणामदुक्खसङ्खारदुक्खभूता वेदना विसेसेन ब्यापादकायगन्थस्स वत्थु। चित्ते निच्चग्गहणवसेन सस्सतस्स अत्तनो सीलेन सुद्धीति आदि परामसनं होतीति सीलब्बतपरामासस्स चित्तं वत्थु। नामरूपपरिच्छेदेन भूतं भूततो अपस्सन्तस्स भवविभवदिट्ठिसङ्खातो इदंसच्चाभिनिवेसो होतीति तस्स धम्मा वत्थु। कायस्स कामुपादानवत्थुता वुत्तनयाव। यदग्गेन हि कायो कामोघस्स वत्थु, तदग्गेन कामुपादानस्सपि वत्थु अत्थतो अभिन्नत्ता। सुखवेदनस्सादवसेन परलोकनिरपेक्खो ‘‘नत्थि दिन्न’’न्तिआदिकं (दी॰ नि॰ १.१७१; म॰ नि॰ १.४४५; २.९५, २२५; ३.९१, ११६; सं॰ नि॰ ३.२१०; ध॰ स॰ १२२१; विभ॰ ९३८) परामासं उप्पादेतीति दिट्ठुपादानस्स वेदना वत्थु । चित्तधम्मानं इतरुपादानवत्थुता ततियचतुत्थगन्थयोजनायं वुत्तनया एव। कायवेदनानं छन्ददोसागतिवत्थुता कामोघब्यापादकायगन्थयोजनायं वुत्तनया एव। सन्ततिघनग्गहणवसेन सरागादिचित्ते सम्मोहो होतीति मोहागतिया चित्तं वत्थु। धम्मसभावानवबोधे भयं होतीति भयागतिया धम्मा वत्थु।&lt;br&gt;&#xA;आहारसमुदया कायस्स समुदया, फस्ससमुदया वेदनानं समुदयो, (सं॰ नि॰ ५.४०८) सङ्खारपच्चया विञ्ञाणं, विञ्ञाणपच्चया नामरूपन्ति (म॰ नि॰ ३.१२६; उदा॰ १; विभ॰ २२५) वचनतो कायादीनं समुदयभूता कबळीकारफस्समनोसञ्चेतनाविञ्ञाणाहारा कायादिपरिजाननेन परिञ्ञाता होन्तीति आह ‘‘चतुब्बिधाहारपरिञ्ञत्थ’’न्ति। पकरणनयोति नेत्तिपकरणवसेन सुत्तन्तसंवण्णनानयो।&lt;br&gt;&#xA;सरणवसेनाति कायादीनं, कुसलादिधम्मानञ्च उपधारणवसेन। सरन्ति गच्छन्ति निब्बानं एतायाति सतीति इमस्मिं अत्थे एकत्ते एकसभावे निब्बाने समोसरणं समागमो एकत्तसमोसरणम्। एतदेव हि दस्सेतुं ‘‘यथा ही’’तिआदि वुत्तम्।&lt;br&gt;&#xA;एकनिब्बानपवेसहेतुभूतो वा समानताय एको सतिपट्ठानसभावो एकत्तं, तत्थ समोसरणं एकत्तसमोसरणं, तंसभागताव, एकनिब्बानपवेसहेतुभावं पन दस्सेतुं ‘‘यथा’’तिआदिमाह। एतस्मिं अत्थे सरणेकत्तसमोसरणानि सहेव सतिपट्ठानेकभावस्स कारणत्तेन वुत्तानीति दट्ठब्बानि, पुरिमस्मिं विसुम्। सरणवसेनाति वा गमनवसेनाति अत्थे सति तदेव गमनं समोसरणन्ति, समोसरणे वा सति-सद्दत्थवसेन अवुच्चमाने धारणताव सतीति सति-सद्दत्थन्तराभावा पुरिमं सतिभावस्स कारणं, पच्छिमं एकभावस्साति निब्बानसमोसरणेपि सहितानेव तानि सतिपट्ठानेकभावस्स कारणानि वुत्तानि होन्ति।&lt;br&gt;&#xA;‘‘चुद्दसविधेन, नवविधेन, सोळसविधेन, पञ्चविधेना’’ति इदं उपरि पाळियं (दी॰ नि॰ २.३७४) आगतानं आनापानपब्बादीनं वसेन वुत्तं, तेसं पन अनन्तरभेदवसेन, तदनुगतभेदवसेन च भावनाय अनेकविधता लब्भतियेव, चतूसु दिसासु उट्ठानकभण्डसदिसता कायानुपस्सनादितंतंसतिपट्ठानभावनानुभावस्स दट्ठब्बा।&lt;br&gt;&#xA;कथेतुकम्यतापुच्छा इतरासं पुच्छानं इध असम्भवतो, निद्देसादिवसेन देसेतुकम्यताय च तथा वुत्तत्ता। ‘‘इधा’’ति वुच्चमानपटिपत्तिसम्पादकस्स भिक्खुनो सन्निस्सयदस्सनं, सो चस्स सन्निस्सयो सासनतो अञ्ञो नत्थीति वुत्तं ‘‘इधाति इमस्मिं सासने’’ति। धम्म…पे॰… लपनमेतं तेसं अत्तनो सम्मुखाभिमुखभावकरणत्थं, तञ्च धम्मस्स सक्कच्चसवनत्थम्। ‘‘गोचरे भिक्खवे चरथ सके पेत्तिके विसये’’तिआदि (दी॰ नि॰ ३.८०; सं॰ नि॰ ५.३७२) वचनतो भिक्खुगोचरा एते धम्मा, यदिदं कायानुपस्सनादयो। तत्थ यस्मा कायानुपस्सनादिपटिपत्तिया भिक्खु होति, तस्मा ‘‘कायानुपस्सी विहरती’’तिआदिना भिक्खुं दस्सेति भिक्खुम्हि तंनियमतोति आह ‘‘पटिपत्तिया भिक्खुभावदस्सनतो’’ति। सत्थुचरियानुविधायकत्ता, सकलसासनसम्पटिग्गाहकत्ता च सब्बप्पकाराय अनुसासनिया भाजनभावो। तस्मिं गहितेति भिक्खुम्हि गहिते। भिक्खुपरिसाय जेट्ठभावतो राजगमनञायेन इतरा परिसापि अत्थतो गहिताव होन्तीति आह ‘‘सेसा’’तिआदि। एवं पठमं कारणं विभजित्वा इतरम्पि विभजितुं ‘‘यो च इम’’न्तिआदि वुत्तम्।&lt;br&gt;&#xA;समं चरेय्याति कायादि विसमचरियं पहाय कायादीहि समं चरेय्य। रागादिवूपसमेन सन्तो, इन्द्रियदमेन दन्तो, चतुमग्गनियामेन नियतो, सेट्ठचरिताय ब्रह्मचारी, सब्बत्थ कायदण्डादिओरोपनेन निधाय दण्डम्। अरियभावे ठितो सो एवरूपो बाहितपापसमितपापभिन्नकिलेसताहि ‘‘ब्राह्मणो, समणो, भिक्खू’’ति च वेदितब्बो।&lt;br&gt;&#xA;‘‘अयञ्चेव कायो, बहिद्धा च नामरूप’’न्तिआदीसु खन्धपञ्चकं, तथा ‘‘सुखञ्च कायेन पटिसंवेदेती’’तिआदीसु (म॰ नि॰ १.२७१, २८७; पारा॰ ११), ‘‘या तस्मिं समये कायस्स पस्सद्धि पटिप्पस्सद्धी’’तिआदीसु च वेदनादयो चेतसिका खन्धा कायोति वुच्चन्तीति ततो विसेसनत्थं ‘‘कायेति रूपकाये’’ति आह। केसादीनञ्च धम्मानन्ति केसादिसञ्ञितानं भूतुपादाधम्मानम्। एवं ‘‘चयट्ठो सरीरट्ठो कायट्ठो’’ति सद्दनयेन काय-सद्दं दस्सेत्वा इदानि निरुत्तिनयेनपि तं दस्सेतुं ‘‘यथा चा’’तिआदि वुत्तम्। आयन्तीति उप्पज्जन्ति।&lt;br&gt;&#xA;असम्मिस्सतोति वेदनादयोपि एत्थ सिता, एत्थ पटिबद्धाति काये वेदनादिअनुपस्सनापसङ्गेपि आपन्ने ततो असम्मिस्सतोति अत्थो। समूहविसयताय चस्स काय-सद्दस्स, समुदायुपादानताय च असुभाकारस्स ‘‘काये’’ति एकवचनं, तथा आरम्मणादिविभागेन अनेकभेदभिन्नम्पि चित्तं चित्तभावसामञ्ञेन एकज्झं गहेत्वा ‘‘चित्ते’’ति एकवचनं, वेदना पन सुखादिभेदभिन्ना विसुं विसुं अनुपस्सितब्बाति दस्सेन्तेन ‘‘वेदनासू’’ति बहुवचनेन वुत्ता, तथेव च निद्देसो पवत्तितो, धम्मा च परोपण्णासभेदा, अनुपस्सितब्बाकारेन च अनेकभेदा एवाति तेपि बहुवचनवसेनेव वुत्ता।&lt;br&gt;&#xA;अवयवीगाहसमञ्ञातिधावनसारादानाभिनिवेसनिसेधनत्थं कायं अङ्गपच्चङ्गेहि, तानि च केसादीहि, केसादिके च भूतुपादायरूपेहि विनिब्भुञ्जन्तो ‘‘तथा न काये’’तिआदिमाह। पासादादिनगरावयवसमूहे अवयवीवादिनोपि अवयवीगाहं न करोन्ति, ‘‘नगरं नाम कोचि अत्थो अत्थी’’ति पन केसञ्चि समञ्ञातिधावनं सियाति इत्थिपुरिसादिसमञ्ञातिधावने नगरनिदस्सनं वुत्तम्। अङ्गपच्चङ्गसमूहो, केसलोमादिसमूहो, भूतुपादायसमूहो च यथावुत्तसमूहो, तब्बिनिमुत्तो कायोपि नाम कोचि नत्थि, पगेव इत्थिआदयोति आह ‘‘कायो वा इत्थी वा पुरिसो वा अञ्ञो वा कोचि धम्मो दिस्सती’’ति। ‘‘कोचि धम्मो’’ति इमिना सत्तजीवादिं पटिक्खिपति, अवयवी पन कायपटिक्खेपेनेव पटिक्खित्तोति। यदि एवं कथं कायादिसमञ्ञातिधावनानीति आह ‘‘यथावुत्तधम्म…पे॰… करोन्ती’’ति। तथा तथाति कायादिआकारेन।&lt;br&gt;&#xA;यं पस्सतीति यं इत्थिं, पुरिसं वा पस्सति। ननु चक्खुना इत्थिपुरिसदस्सनं नत्थीति? सच्चमेतं, ‘‘इत्थिं पस्सामि, पुरिसं पस्सामी’’ति पन पवत्तसञ्ञाय वसेन ‘‘यं पस्सती’’ति वुत्तं मिच्छादस्सनेन वा दिट्ठिया यं पस्सति, न तं दिट्ठं तं रूपायतनं न होतीति अत्थो विपरीतग्गाहवसेन मिच्छापरिकप्पितरूपत्ता। अथ वा तं केसादिभूतुपादायसमूहसङ्खातं दिट्ठं न होति, अचक्खुविञ्ञाणविञ्ञेय्यत्ता दिट्ठं वा तं न होति। यं दिट्ठं, तं न पस्सतीति यं रूपायतनं केसादिभूतुपादायसमूहसङ्खातं दिट्ठं, तं पञ्ञाचक्खुना भूततो न पस्सतीति अत्थो। अपस्सं बज्झतेति इमं अत्तभावं यथाभूतं पञ्ञाचक्खुना अपस्सन्तो ‘‘एतं मम, एसो हमस्मि, एसो मे अत्ता’’ति किलेसबन्धनेन बज्झति।&lt;br&gt;&#xA;न अञ्ञधम्मानुपस्सीति न अञ्ञसभावानुपस्सी, असुभादितो अञ्ञाकारानुपस्सी न होतीति अत्थो। ‘‘किं वुत्तं होती’’तिआदिना तं एवत्थं पाकटं करोति। पथवीकायन्ति केसादिकोट्ठासं पथविं धम्मसमूहत्ता ‘‘कायो’’ति वदति, लक्खणपथविमेव वा अनेकप्पभेदं सकलसरीरगतं, पुब्बापरियभावेन च पवत्तमानं समूहवसेन गहेत्वा ‘‘कायो’’ति वदति। ‘‘आपोकाय’’न्तिआदीसुपि एसेव नयो।&lt;br&gt;&#xA;एवं गहेतब्बस्साति ‘‘अहं मम’’न्ति एवं अत्तत्तनियभावेन अन्धबालेहि गहेतब्बस्स।&lt;br&gt;&#xA;इदानि सत्तन्नं अनुपस्सनाकारानम्पि वसेन कायानुपस्सनं दस्सेतुं ‘‘अपिचा’’तिआदि आरद्धम्। तत्थ अनिच्चतो अनुपस्सतीति चतुसमुट्ठानिकं कायं ‘‘अनिच्च’’न्ति अनुपस्सति, एवं पस्सन्तो एवञ्चस्स अनिच्चाकारम्पि ‘‘अनुपस्सती’’ति वुच्चति। तथाभूतस्स चस्स निच्चग्गाहस्स लेसोपि न होतीति वुत्तं ‘‘नो निच्चतो’’ति। तथा हेस ‘‘निच्चसञ्ञं पजहती’’ति (पटि॰ म॰ ३.३५) वुत्तो। एत्थ च ‘‘अनिच्चतो एव अनुपस्सती’’ति एव-कारो लुत्तनिद्दिट्ठोति तेन निवत्तितमत्थं दस्सेतुं ‘‘नो निच्चतो’’ति वुत्तम्। न चेत्थ दुक्खतो अनुपस्सनादिनिवत्तनं आसङ्कितब्बं पटियोगीनिवत्तनपरत्ता एव-कारस्स, उपरि देसनारुळ्हत्ता च तासम्। ‘‘दुक्खतो अनुपस्सती’’तिआदीसुपि एसेव नयो। अयं पन विसेसो – अनिच्चस्स दुक्खत्ता तमेव च कायं दुक्खतो अनुपस्सति, दुक्खस्स अनत्तत्ता अनत्ततो अनुपस्सति। यस्मा पन यं अनिच्चं दुक्खं अनत्ता, न तं अभिनन्दितब्बं, यञ्च न अभिनन्दितब्बं, न तत्थ रञ्जितब्बं, तस्मा वुत्तं ‘‘निब्बिन्दति, नो नन्दति। विरज्जति, नो रज्जती’’ति। सो एवं अरज्जन्तो रागं निरोधेति, नो समुदेति समुदयं न करोतीति अत्थो। एवं पटिपन्नो च पटिनिस्सज्जति, नो आदियति। अयञ्हि अनिच्चादिअनुपस्सना तदङ्गवसेन सद्धिं कायं तन्निस्सयखन्धाभिसङ्खारेहि किलेसानं परिच्चजनतो, सङ्खतदोसदस्सनेन तब्बिपरीते निब्बाने तन्निन्नताय पक्खन्दनतो ‘‘परिच्चागपटिनिस्सग्गो चेव पक्खन्दनपटिनिस्सग्गो चा’’ति वुच्चति, तस्मा ताय समन्नागतो भिक्खु वुत्तनयेन किलेसे परिच्चजति, निब्बाने च पक्खन्दति, तथाभूतो च निब्बत्तनवसेन किलेसे न आदियति, नापि अदोसदस्सितावसेन सङ्खतारम्मणं, तेन वुत्तं ‘‘पटिनिस्सज्जति, नो आदियती’’ति। इदानिस्स ताहि अनुपस्सनाहि येसं धम्मानं पहानं होति, तं दस्सेतुं ‘‘अनिच्चतो अनुपस्सन्तो निच्चसञ्ञं पजहती’’तिआदि वुत्तम्। तत्थ निच्चसञ्ञन्ति ‘‘सङ्खारा निच्चा’’ति एवं पवत्तं विपरीतसञ्ञम्। दिट्ठिचित्तविपल्लासप्पहानमुखेनेव सञ्ञाविपल्लासप्पहानन्ति सञ्ञाग्गहणं, सञ्ञासीसेन वा तेसम्पि गहणं दट्ठब्बम्। नन्दिन्ति सप्पीतिकतण्हम्। सेसं वुत्तनयमेव।&lt;br&gt;&#xA;‘‘विहरती’’ति इमिना कायानुपस्सनासमङ्गिनो इरियापथविहारो वुत्तोति आह ‘‘इरियती’’ति, इरियापथं पवत्तेतीति अत्थो। आरम्मणकरणवसेन अभिब्यापनतो ‘‘तीसु भवेसू’’ति वुत्तं, उप्पज्जनवसेन पन किलेसा परित्तभूमका एवाति। यदिपि किलेसानं पहानं आतापनन्ति तं सम्मादिट्ठिआदीनम्पि अत्थेव, आतप्प-सद्दो विय पन आतापसद्दो वीरियेयेव निरुळ्होति वुत्तं ‘‘वीरियस्सेतं नाम’’न्ति। अथ वा पटिपक्खप्पहाने सम्पयुत्तधम्मानं अब्भुस्सहनवसेन पवत्तमानस्स वीरियस्स सातिसयं तदातापनन्ति वीरियमेव तथा वुच्चति, न अञ्ञे धम्मा। आतापीति चायमीकारो पसंसाय, अतिसयस्स वा दीपकोति आतापीगहणेन सम्मप्पधानसमङ्गितं दस्सेति। सम्मा, समन्ततो, सामञ्च पजानन्तो सम्पजानो, असम्मिस्सतो ववत्थाने अञ्ञधम्मानुपस्सिताभावेन सम्मा अविपरीतं, सब्बाकारपजाननेन समन्ततो, उपरूपरि विसेसावहभावेन पवत्तिया सामं पजानन्तोति अत्थो । यदि पञ्ञाय अनुपस्सति, कथं सतिपट्ठानताति आह ‘‘न ही’’तिआदि। सब्बत्थिकन्ति सब्बत्थ भवं सब्बत्थ लीने, उद्धते च चित्ते इच्छितब्बत्ता। सब्बे वा लीने, उद्धते च भावेतब्बा बोज्झङ्गा अत्थिका एतायाति सब्बत्थिका। सतिया लद्धुपकाराय एव पञ्ञाय एत्थ यथावुत्ते काये कम्मट्ठानिको भिक्खु कायानुपस्सी विहरति। अन्तो सङ्खेपो अन्तोओलीयनो, कोसज्जन्ति अत्थो। उपायपरिग्गहेति एत्थ सीलविसोधनादि, गणनादि, उग्गहकोसल्लादि च उपायो, तब्बिपरियायतो अनुपायो वेदितब्बो। यस्मा च उपट्ठितस्सति यथावुत्तं उपायं न परिच्चजति, अनुपायञ्च न उपादियति, तस्मा वुत्तं ‘‘मुट्ठस्सती …पे॰… असमत्थो होती’’ति। तेनाति उपायानुपायानं परिग्गहपरिवज्जनेसु, परिच्चागापरिग्गहेसु च असमत्थभावेन। अस्स योगिनो।&lt;br&gt;&#xA;यस्मा सतियेवेत्थ सतिपट्ठानं वुत्तं, तस्मास्स सम्पयुत्तधम्मा वीरियादयो अङ्गन्ति आह ‘‘सम्पयोगङ्गञ्चस्स दस्सेत्वा’’ति। अङ्ग-सद्दो चेत्थ कारणपरियायो दट्ठब्बो। सतिग्गहणेनेव चेत्थ समाधिस्सापि गहणं दट्ठब्बं तस्सा समाधिक्खन्धे सङ्गहितत्ता। यस्मा वा सतिसीसेनायं देसना। न हि केवलाय सतिया किलेसप्पहानं सम्भवति, निब्बानाधिगमो वा, नापि केवला सति पवत्तति, तस्मास्स झानदेसनायं सवितक्कादिवचनस्स विय सम्पयोगङ्गदस्सनताति अङ्ग-सद्दस्स अवयवपरियायता दट्ठब्बा। पहानङ्गन्ति ‘‘विविच्चेव कामेही’’तिआदीसु (दी॰ नि॰ १.२२६; म॰ नि॰ १.२७१, २८७, २९७; सं॰ नि॰ २.१५२; अ॰ नि॰ ४.१२३; पारा॰ ११) विय पहातब्बङ्गं दस्सेतुम्। यस्मा एत्थ लोकियमग्गो अधिप्पेतो, न लोकुत्तरमग्गो, तस्मा पुब्बभागियमेव विनयं दस्सेन्तो ‘‘तदङ्गविनयेन वा विक्खम्भनविनयेन वा’’ति आह। तेसं धम्मानन्ति वेदनादिधम्मानम्। तेसञ्हि तत्थ अनधिप्पेतत्ता ‘‘अत्थुद्धारनयेनेतं वुत्त’’न्ति वुत्तम्। तत्थाति विभङ्गे। एत्थाति ‘‘लोके’’ति एतस्मिं पदे।&lt;br&gt;&#xA;अविसेसेन द्वीहिपि नीवरणप्पहानं वुत्तन्ति कत्वा पुन एकेकेन वुत्तं पहानविसेसं दस्सेतुं ‘‘विसेसेना’’ति आह। अथ वा ‘‘विनेय्य नीवरणानी’’ति अवत्वा अभिज्झादोमनस्सविनयवचनस्स पयोजनं दस्सेन्तो ‘‘विसेसेना’’तिआदिमाह। कायानुपस्सनाभावनाय हि उजुविपच्चनीकानं अनुरोधविरोधादीनं पहानदस्सनं एतस्स पयोजनन्ति। कायसम्पत्तिमूलकस्साति रूपबलयोब्बनारोग्यादिसरीरसम्पदानिमित्तस्स। वुत्तविपरियायतो कायविपत्तिमूलको विरोधो वेदितब्बो। कायभावनायाति कायानुपस्सनाभावनाय। सा हि इध कायभावनाति अधिप्पेता। सुभसुखभावादीनन्ति आदि-सद्देन मनुञ्ञनिच्चतादिसङ्गहो दट्ठब्बो। असुभासुखभावादीनन्ति एत्थ पन आदि-सद्देन अमनुञ्ञअनिच्चतादीनम्। तेनाति अनुरोधादिप्पहानवचनेन। ‘‘योगानुभावो ही’’तिआदि वुत्तस्सेवत्थस्स पाकटकरणम्। योगानुभावो हि भावनानुभावो। योगसमत्थोति योगमनुयुञ्जितुं समत्थो। पुरिमेन हि ‘‘अनुरोधविरोधविप्पमुत्तो’’तिआदिवचनेन भावनं अनुयुत्तस्स आनिसंसो वुत्तो, दुतियेन भावनं अनुयुञ्जन्तस्स पटिपत्ति। न हि अनुरोधविरोधादीहि उपद्दुतस्स भावना इज्झति।&lt;br&gt;&#xA;अनुपस्सीति एत्थाति ‘‘अनुपस्सी’’ति एतस्मिं पदे लब्भमानाय अनुपस्सनाय अनुपस्सनाजोतनाय कम्मट्ठानं वुत्तन्ति एवमत्थो दट्ठब्बो, अञ्ञथा ‘‘अनुपस्सनाया’’ति करणवचनं न युज्जेय्य। अनुपस्सना एव हि कम्मट्ठानं, न एत्थ आरम्मणं अधिप्पेतं, युज्जति वा। कायपरिहरणं वुत्तन्ति सम्बन्धो। कम्मट्ठानपरिहरणस्स चेत्थ अत्थसिद्धत्ता ‘‘कायपरिहरण’’न्त्वेव वुत्तम्। कम्मट्ठानिकस्स हि कायपरिहरणं यावदेव कम्मट्ठानं परिहरणत्थन्ति। कम्मट्ठानपरिहरणस्स वा ‘‘आतापी’’तिआदिना (दी॰ नि॰ २.३७३) वुच्चमानत्ता ‘‘कायपरिहरण’’न्त्वेव वुत्तम्। कायग्गहणेन वा नामकायस्सापि गहणं, न रूपकायस्सेव, तेनेव कम्मट्ठानपरिहरणम्पि सङ्गहितं होति, एवञ्च कत्वा ‘‘विहरतीति एत्थ वुत्तविहारेना’’ति एत्थग्गहणञ्च समत्थितं होति ‘‘कायानुपस्सी विहरती’’ति विहारस्स विसेसेत्वा वुत्तत्ता। ‘‘आतापी’’तिआदि पन सङ्खेपतो वुत्तस्स कम्मट्ठानपरिहरणस्स सह साधनेन वित्थारेत्वा दस्सनम्। आतापेनाति आतापग्गहणेन। ‘‘सतिसम्पजञ्ञेना’’तिआदीसुपि एसेव नयो। सब्बत्थककम्मट्ठानन्ति बुद्धानुस्सति, मेत्ता, मरणस्सति , असुभभावना च। इदञ्हि चतुक्कं योगिना परिहरियमानं ‘‘सब्बत्थककम्मट्ठान’’न्ति वुच्चति, सब्बत्थ कम्मट्ठानानुयोगस्सारक्खभूतत्ता सतिसम्पजञ्ञबलेन अविच्छिन्नस्स परिहरितब्बत्ता सतिसम्पजञ्ञग्गहणेन तस्स वुत्तता वुत्ता। सतिया वा समथो वुत्तो तस्सा समाधिक्खन्धेन सङ्गहितत्ता।&lt;br&gt;&#xA;विभङ्गे(विभ॰ कायानुपस्सनानिद्देसे) पन अत्थो वुत्तोति योजना। तेनाति सद्दत्थं अनादियित्वा भावत्थस्सेव विभजनवसेन पवत्तेन विभङ्गपाठेन सह। अट्ठकथानयोति सद्दत्थस्सापि विवरणवसेन यथारहं वुत्तो अत्थसंवण्णनानयो। यथा संसन्दतीति यथा अत्थतो, अधिप्पायतो च अविलोमेन्तो अञ्ञदत्थु संसन्दति समेति, एवं वेदितब्बो।&lt;br&gt;&#xA;वेदनादीनं पुन वचनेति एत्थ निस्सयपच्चयभाववसेन चित्तधम्मानं वेदनासन्निस्सितत्ता, पञ्चवोकारभवे अरूपधम्मानं रूपपटिबद्धवुत्तितो च वेदनाय कायादिअनुपस्सनाप्पसङ्गेपि आपन्ने ततो असम्मिस्सतो ववत्थानं दस्सनत्थं, घनविनिब्भोगादिदस्सनत्थञ्च दुतियं वेदनाग्गहणं, तेन न वेदनायं कायानुपस्सी, चित्तधम्मानुपस्सी वा, अथ खो वेदनानुपस्सी एवाति वेदनासङ्खाते वत्थुस्मिं वेदनानुपस्सनाकारस्सेव दस्सनेन असम्मिस्सतो ववत्थानं दस्सितं होति। तथा ‘‘यस्मिं समये सुखा वेदना, न तस्मिं समये दुक्खा, अदुक्खमसुखा वा वेदना, यस्मिं वा पन समये दुक्खा, अदुक्खमसुखा वा वेदना, न तस्मिं समये इतरा वेदना’’ति वेदनाभावसामञ्ञे अवत्वा तं तं वेदनं विनिब्भुज्जित्वा दस्सनेन घनविनिब्भोगो धुवभावविवेको दस्सितो होति, तेन तासं खणमत्तावट्ठानदस्सनेन अनिच्चताय , ततो एव दुक्खताय, अनत्तताय च दस्सनं विभावितं होति। घनविनिब्भोगादीति आदि-सद्देन अयम्पि अत्थो वेदितब्बो। अयञ्हि वेदनायं वेदनानुपस्सी एव, न अञ्ञधम्मानुपस्सी। किं वुत्तं होति – यथा नाम बालो अमणिसभावेपि उदकपुब्बुळके मणिआकारानुपस्सी होति, न एवं अयं ठितिरमणीयेपि वेदयिते, पगेव इतरस्मिं मनुञ्ञाकारानुपस्सी, अथ खो खणपभङ्गुरताय, अवसवत्तिताय किलेसासुचिपग्घरणताय च अनिच्चअनत्तअसुभाकारानुपस्सी, विपरिणामदुक्खताय, सङ्खारदुक्खताय च विसेसतो दुक्खानुपस्सी येवाति। एवं चित्त धम्मेसुपि यथारहं पुनवचने पयोजनं वत्तब्बम्। लोकिया एव सम्मसनचारस्स अधिप्पेतत्ता। ‘‘केवलं पनिधा’’तिआदिना ‘‘इध एत्तकं वेदितब्ब’’न्ति वेदितब्बपरिच्छेदं दस्सेति। ‘‘एस नयो’’ति इमिना यथा चित्तं, धम्मा च अनुपस्सितब्बा, तथा तानि अनुपस्सन्तो चित्ते चित्तानुपस्सी, धम्मेसु धम्मानुपस्सीति वेदितब्बोति इममत्थं अतिदिसति। दुक्खतोति दुक्खसभावतो, दुक्खन्ति अनुपस्सितब्बाति अत्थो। सेसपदद्वयेपि एसेव नयो।&lt;br&gt;&#xA;यो सुखं दुक्खतो अद्दाति यो भिक्खु सुखं वेदनं विपरिणामदुक्खताय ‘‘दुक्खा’’ति पञ्ञाचक्खुना अद्दक्खि। दुक्खं अद्दक्खि सल्लतोति दुक्खं वेदनं पीळाजननतो, अन्तोतुदनतो, दुन्नीहरणतो च सल्लतो अद्दक्खि पस्सि। अदुक्खमसुखन्ति उपेक्खावेदनम्। सन्तन्ति सुखदुक्खानि विय अनोळारिकताय, पच्चयवसेन वूपसन्तसभावताय च सन्तम्। अनिच्चतोति हुत्वाअभावतो, उदयवयवन्ततो, तावकालिकतो, निच्चपटिपक्खतो च ‘‘अनिच्च’’न्ति यो अद्दक्खि। स वे सम्मद्दसो भिक्खु एकंसेन, परिब्यत्तं वा वेदनाय सम्मापस्सनकोति अत्थो।&lt;br&gt;&#xA;दुक्खातिपीति सङ्खारदुक्खताय दुक्खा इतिपि। तं दुक्खस्मिन्ति सब्बं तं वेदयितं दुक्खस्मिं अन्तोगधं परियापन्नं वदामि सङ्खारदुक्खतानतिवत्तनतो। सुखदुक्खतोपि चाति सुखादीनं ठितिविपरिणामञाणसुखताय, विपरिणामठितिअञ्ञाणदुक्खताय च वुत्तत्ता तिस्सोपि च सुखतो, तिस्सोपि च दुक्खतो अनुपस्सितब्बाति अत्थो। सत्त अनुपस्सना हेट्ठा पकासिता एव। सेसन्ति यथावुत्तं सुखादिविभागतो सेसं सामिसनिरामिसादिभेदं वेदनानुपस्सनायं वत्तब्बम्।&lt;br&gt;&#xA;आरम्मण…पे॰… भेदानन्ति रूपादिआरम्मणनानत्तस्स नीलादितब्भेदस्स, छन्दादिअधिपतिनानत्तस्स हीनादितब्भेदस्स, ञाणझानादिसहजातनानत्तस्स ससङ्खारिकासङ्खारिकसवितक्कादितब्भेदस्स, कामावचरादिभूमिनानत्तस्स उक्कट्ठमज्झिमादितब्भेदस्स, कुसलादिकम्मनानत्तस्स देवगतिसंवत्तनियतादितब्भेदस्स, कण्हसुक्कविपाकनानत्तस्स दिट्ठधम्मवेदनीयतादितब्भेदस्स, परित्तभूमकादिकिरियानानत्तस्स तिहेतुकादितब्भेदस्स वसेन अनुपस्सितब्बन्ति योजना। आदि-सद्देन सवत्थुकावत्थुकादिनानत्तस्स पुग्गलत्तयसाधारणादितब्भेदस्स च सङ्गहो दट्ठब्बो। सलक्खणसामञ्ञलक्खणानन्ति फुसनादितंतंलक्खणानञ्चेव अनिच्चतादिसामञ्ञलक्खणानञ्च वसेनाति योजना। सुञ्ञतधम्मस्साति अनत्ततासङ्खातसुञ्ञतासभावस्स। यं विभावेतुं अभिधम्मे‘‘तस्मिं खो पन समये धम्मा होन्ति, खन्धा होन्ती’’तिआदिना (ध॰ स॰ १२१) सुञ्ञतावारदेसना पवत्ता, तं पहीनमेव पुब्बे पहीनत्ता, तस्मा तस्स तस्स पुन पहानं न वत्तब्बम्। न हि किलेसा पहीयमाना आरम्मणविभागेन पहीयन्ति अनागतानंयेव उप्पज्जनारहानं पहातब्बत्ता, तस्मा अभिज्झादीनं एकत्थ पहानं वत्वा इतरत्थ न वत्तब्बं एवाति इममत्थं दस्सेति ‘‘कामञ्चेत्था’’तिआदिना। अथ वा मग्गचित्तक्खणे एकत्थ पहीनं सब्बत्थ पहीनमेव होतीति विसुं विसुं पहानं न वत्तब्बम्। मग्गेन हि पहीनाति वत्तब्बतं अरहन्ति। तत्थ पुरिमाय चोदनाय नानापुग्गलपरिहारो, न हि एकस्स पहीनं ततो अञ्ञस्स पहीनं नाम होति। पच्छिमाय नानाचित्तक्खणिकपरिहारो। नानाचित्तक्खणेति हि लोकियमग्गचित्तक्खणेति अधिप्पायो। पुब्बभागमग्गो हि इधाधिप्पेतो। लोकियभावनाय च काये पहीनं न वेदनादीसु विक्खम्भितं होति। यदिपि नप्पवत्तेय्य, पटिपक्खभावनाय सुप्पहीनत्ता तत्थ सा ‘‘अभिज्झादोमनस्सस्स अप्पवत्ती’’ति न वत्तब्बा, तस्मा पुनपि तप्पहानं वत्तब्बमेव। एकत्थ पहीनं सेसेसुपि पहीनं होतीति लोकुत्तरसतिपट्ठानभावनं, लोकियभावनाय वा सब्बत्थ अप्पवत्तिमत्तं सन्धाय वुत्तम्। ‘‘पञ्चपि खन्धा उपादानक्खन्धा लोको’’ति (विभ॰ ३६२, ३६४, ३६६) हि विभङ्गेचतूसुपि ठानेसु वुत्तन्ति।&lt;br&gt;&#xA;उद्देसवारवण्णनाय लीनत्थप्पकासना।&lt;br&gt;&#xA;कायानुपस्सना&lt;/p&gt;</description>
    </item>
    <item>
      <title>१०. पायासिराजञ्ञसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/10_pAyAsirAja~n~nasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/02_mahAvagga-TIkA/10_pAyAsirAja~n~nasuttavaNNanA/</guid>
      <description>&lt;p&gt;१०. पायासिराजञ्ञसुत्तवण्णना&lt;br&gt;&#xA;४०६. भगवता एवं गहितनामत्ताति योजना। यस्मा राजपुत्ता लोके ‘‘कुमारो’’ति वोहरीयन्ति। अयञ्च रञ्ञो कित्तिमपुत्तो, तस्मा आह ‘‘रञ्ञो…पे॰… सञ्जानिंसू’’ति।&lt;br&gt;&#xA;अस्साति थेरस्स। पुञ्ञानि करोन्तो कप्पसतसहस्सं देवेसु चेव मनुस्सेसु च उप्पज्जित्वा विसेसं निब्बत्तेतुं नासक्खि इन्द्रियानं अपरिपक्कत्ता। ततियदिवसेति पब्बतं आरुळ्हदिवसतो ततिये दिवसे।&lt;br&gt;&#xA;तेसं सावकबोधिया नियतताय, पुञ्ञसम्भारस्स च सातिसयत्ता विनिपातं अगन्त्वा एकं बुद्धन्तरं…पे॰… अनुभवन्तानम्। देवतायाति पुब्बे सहधम्मचारिनिया सुद्धावासदेवताय।&lt;br&gt;&#xA;‘‘कुलदारिकाय कुच्छिम्हि उप्पन्नो’’ति वत्वा तं एवस्स उप्पन्नभावं मूलतो पट्ठाय दस्सेतुं ‘‘सा चा’’तिआदि वुत्तम्। तत्थ साति कुलदारिका। च-सद्दो ब्यतिरेकत्थो, तेन वुच्चमानं विसेसं जोतेति। कुलघरन्ति पतिकुलगेहम्। गब्भनिमित्तन्ति गब्भस्स सण्ठितभावनिमित्तम्। सतिपि विसाखाय च सावत्थिवासिकुलपरियापन्नत्ते तस्सा तत्थ पधानभावदस्सनत्थं ‘‘विसाखञ्चा’’ति वुत्तं यथा ‘‘ब्राह्मणा आगता वासिट्ठोपि आगतो’’ति। देवताति इधपि सा एव सुद्धावासदेवता। पञ्हेति ‘‘भिक्खु भिक्खु अयं वम्मिको’’तिआदिना (म॰ नि॰ १.२४९) आगते पन्नरसपञ्हे।&lt;br&gt;&#xA;सेतब्याति इत्थिलिङ्गवसेन तस्स नगरस्स नामम्। उत्तरेनाति एन-सद्दयोगेन ‘‘सेतब्य’’न्ति उपयोगवचनं पाळियं वुत्तम्। अत्थवचनेन पन उत्तरसद्दं अपेक्खित्वा सेतब्यतोति निस्सक्कप्पयोगो कतो। अनभिसित्तकराजाति खत्तियजातिको अभिसेकं अप्पत्तो।&lt;/p&gt;</description>
    </item>
  </channel>
</rss>
