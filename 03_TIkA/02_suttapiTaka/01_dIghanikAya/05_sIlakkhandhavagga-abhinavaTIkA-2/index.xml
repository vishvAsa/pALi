<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ सीलक्खन्धवग्ग-अभिनवटीका-२ on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/</link>
    <description>Recent content in &#43;०५ सीलक्खन्धवग्ग-अभिनवटीका-२ on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/index.xml" rel="self" type="application/rss+xml" />
    <item>
      <title>०२. सामञ्ञफलसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/02_sAma~n~naphalasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/02_sAma~n~naphalasuttavaNNanA/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;दीघनिकाये&lt;br&gt;&#xA;सीलक्खन्धवग्गअभिनवटीका&lt;br&gt;&#xA;(दुतियो भागो)&lt;br&gt;&#xA;२. सामञ्ञफलसुत्तवण्णना&lt;/p&gt;&#xA;&lt;h2 id=&#34;रजमचचकथवणणन&#34;&gt;राजामच्चकथावण्णना&lt;/h2&gt;&#xA;&lt;p&gt;१५०. इदानि सामञ्ञफलसुत्तस्स संवण्णनाक्कमो अनुप्पत्तोति दस्सेतुं ‘‘एवं…पे॰… सुत्त’’न्तिआदिमाह। तत्थ अनुपुब्बपदवण्णनाति अनुक्कमेन पदवण्णना, पदं पदं पति अनुक्कमेन वण्णनाति वुत्तं होति। पुब्बे वुत्तञ्हि, उत्तानं वा पदमञ्ञत्र वण्णनापि ‘‘अनुपुब्बपदवण्णना’’ त्वेव वुच्चति। एवञ्च कत्वा ‘‘अपुब्बपदवण्णना’’तिपि पठन्ति, पुब्बे अवण्णितपदवण्णनाति अत्थो। दुग्गजनपदट्ठानविसेससम्पदादियोगतो पधानभावेन राजूहि गहितट्ठेन एवंनामकं, न पन नाममत्तेनाति आह ‘‘तञ्ही’’तिआदि। ननु महावग्गे महागोविन्दसुत्ते आगतो एस पुरोहितो एव, न राजा, कस्मा सो राजसद्दवचनीयभावेन गहितोति? महागोविन्देन पुरोहितेन परिग्गहितम्पि चेतं रेणुना नाम मगधराजेन परिग्गहितमेवाति अत्थसम्भवतो एवं वुत्तं, न पन सो राजसद्दवचनीयभावेन गहितो तस्स राजाभावतो। महागोविन्दपरिग्गहितभावकित्तनञ्हि तदा रेणुरञ्ञा परिग्गहितभावूपलक्खणम्। सो हि तस्स सब्बकिच्चकारको पुरोहितो, इदम्पि च लोके समुदाचिण्णं ‘‘राजकम्मपसुतेन कतम्पि रञ्ञा कत’’न्ति। इदं वुत्तं होति – मन्धातुरञ्ञा चेव महागोविन्दं बोधिसत्तं पुरोहितमाणापेत्वा रेणुरञ्ञा च अञ्ञेहि च राजूहि परिग्गहितत्ता राजगहन्ति। केचि पन ‘‘महागोविन्दो’’ति महानुभावो एको पुरातनो राजाति वदन्ति। परिग्गहितत्ताति राजधानीभावेन परिग्गहितत्ता। गय्हतीति हि गहं, राजूनं, राजूहि वा गहन्ति राजगहम्। नगरसद्दापेक्खाय नपुंसकनिद्देसो।&lt;br&gt;&#xA;अञ्ञेपेत्थ पकारेति नगरमापनेन रञ्ञा कारितसब्बगेहत्ता राजगहं, गिज्झकूटादीहि पञ्चहि पब्बतेहि परिक्खित्तत्ता पब्बतराजेहि परिक्खित्तगेहसदिसन्तिपि राजगहं, सम्पन्नभवनताय राजमानं गेहन्तिपि राजगहं, सुसंविहितारक्खताय अनत्थावहितुकामेन उपगतानं पटिराजूनं गहं गहणभूतन्तिपि राजगहं, राजूहि दिस्वा सम्मा पतिट्ठापितत्ता तेसं गहं गेहभूतन्तिपि राजगहं, आरामरामणेय्यतादीहि राजति, निवाससुखतादिना च सत्तेहि ममत्तवसेन गय्हति परिग्गय्हतीतिपि राजगहन्ति एदिसे पकारे। नाममत्तमेव पुब्बे वुत्तनयेनाति अत्थो। सो पन पदेसो विसेसट्ठानभावेन उळारसत्तपरिभोगोति आह ‘‘तं पनेत’’न्तिआदि। तत्थ ‘‘बुद्धकाले, चक्कवत्तिकाले चा’’ति इदं येभुय्यवसेन वुत्तं अञ्ञदापि कदाचि सम्भवतो, ‘‘नगरं होती’’ति च इदं उपलक्खणमेव मनुस्सावासस्सेव असम्भवतो। तथा हि वुत्तं ‘‘सेसकाले सुञ्ञं होती’’तिआदि। तेसन्ति यक्खानम्। वसनवनन्ति आपानभूमिभूतं उपवनम्।&lt;br&gt;&#xA;अविसेसेनाति विहारभावसामञ्ञेन, सद्दन्तरसन्निधानसिद्धं विसेसपरामसनमन्तरेनाति अत्थो। इदं वुत्तं होति – ‘‘पातिमोक्खसंवरसंवुतो विहरति, (अ॰ नि॰ ५.१०१; पाचि॰ १४७; परि॰ ४४१) पठमं झानं उपसम्पज्ज विहरति, (ध॰ स॰ १६०) मेत्तासहगतेन चेतसा एकं दिसं फरित्वा विहरति, (दी॰ नि॰ ३.७१, ३०८; म॰ नि॰ १.७७, ४५९, ५०९; २.३०९, ३१५; ३.२३०; विभ॰ ६४२) सब्बनिमित्तानं अमनसिकारा अनिमित्तं चेतोसमाधिं उपसम्पज्ज विहरती’’तिआदीसु (म॰ नि॰ १.४५९) सद्दन्तरसन्निधानसिद्धेन विसेसपरामसनेन यथाक्कमं इरियापथविहारादिविसेसविहारसमङ्गीपरिदीपनं , न एवमिदं, इदं पन तथा विसेसपरामसनमन्तरेन अञ्ञतरविहारसमङ्गीपरिदीपनन्ति।&lt;br&gt;&#xA;सतिपि च वुत्तनयेन अञ्ञतरविहारसमङ्गीपरिदीपने इध इरियापथसङ्खातविसेसविहारसमङ्गीपरिदीपनमेव सम्भवतीति दस्सेति ‘‘इध पना’’तिआदिना। कस्मा पन सद्दन्तरसन्निधानसिद्धस्स विसेसपरामसनस्साभावेपि इध विसेसविहारसमङ्गीपरिदीपनं सम्भवतीति? विसेसविहारसमङ्गीपरिदीपनस्स सद्दन्तरसङ्खातविसेसवचनस्स अभावतो एव। विसेसवचने हि असति विसेसमिच्छता विसेसो पयोजितब्बोति। अपिच इरियापथसमायोगपरिदीपनस्स अत्थतो सिद्धत्ता तथादीपनमेव सम्भवतीति। कस्मा चायमत्थो सिद्धोति? दिब्बविहारादीनम्पि साधारणतो। कदाचिपि हि इरियापथविहारेन विना न भवति तमन्तरेन अत्तभावपरिहरणाभावतोति।&lt;br&gt;&#xA;इरियनं पवत्तनं इरिया, कायिककिरिया, तस्सा पवत्तनुपायभावतो पथोति इरियापथो, ठाननिसज्जादयो। न हि ठाननिसज्जादिअवत्थाहि विना कञ्चि कायिकं किरियं पवत्तेतुं सक्का, तस्मा सो ताय पवत्तनुपायोति वुच्चति। विहरति पवत्तति एतेन, विहरणमत्तं वा तन्ति विहारो, सो एव विहारो तथा, अत्थतो पनेस ठाननिसज्जादिआकारप्पवत्तो चतुसन्ततिरूपप्पबन्धोव। दिवि भवो दिब्बो, तत्थ बहुलं पवत्तिया ब्रह्मपारिसज्जादिदेवलोके भवोति अत्थो, यो वा तत्थ दिब्बानुभावो, तदत्थाय संवत्ततीति दिब्बो, अभिञ्ञाभिनीहारादिवसेन वा महागतिकत्ता दिब्बो, सोव विहारो, दिब्बभावावहो वा विहारो दिब्बविहारो, महग्गतज्झानानि। नेत्तियं [नेत्ति॰ ८६ (अत्थतो समानं)] पन चतस्सो आरुप्पसमापत्तियो आनेञ्जविहाराति विसुं वुत्तं, तं पन मेत्ताज्झानादीनं ब्रह्मविहारता विय तासं भावनाविसेसभावं सन्धाय वुत्तम्। अट्ठकथासु पन दिब्बभावावहसामञ्ञतो तापि ‘‘दिब्बविहारा’’ त्वेव वुत्ता। ब्रह्मानं, ब्रह्मभूता वा हितूपसंहारादिवसेन पवत्तिया सेट्ठभूता विहाराति ब्रह्मविहारा, मेत्ताज्झानादिवसेन पवत्ता चतस्सो अप्पमञ्ञायो। अरिया उत्तमा, अनञ्ञसाधारणत्ता वा अरियानं विहाराति अरियविहारा, चतस्सोपि फलसमापत्तियो। इध पन रूपावचरचतुत्थज्झानं, तब्बसेन पवत्ता अप्पमञ्ञायो , चतुत्थज्झानिकअग्गफलसमापत्ति च भगवतो दिब्बब्रह्मअरियविहारा।&lt;br&gt;&#xA;अञ्ञतरविहारसमङ्गीपरिदीपनन्ति तासमेकतो अप्पवत्तत्ता एकेन वा द्वीहि वा समङ्गीभावपरिदीपनं, भावलोपेनायं भावप्पधानेन वा निद्देसो। भगवा हि लोभदोसमोहुस्सन्ने लोके सकपटिपत्तिया वेनेय्यानं विनयनत्थं तं तं विहारे उपसम्पज्ज विहरति। तथा हि यदा सत्ता कामेसु विप्पटिपज्जन्ति, तदा किर भगवा दिब्बेन विहारेन विहरति तेसं अलोभकुसलमूलुप्पादनत्थं ‘‘अप्पेव नाम इमं पटिपत्तिं दिस्वा एत्थ रुचिमुप्पादेत्वा कामेसु विरज्जेय्यु’’न्ति। यदा पन इस्सरियत्थं सत्तेसु विप्पटिपज्जन्ति, तदा ब्रह्मविहारेन विहरति तेसं अदोसकुसलमूलुप्पादनत्थं ‘‘अप्पेव नाम इमं पटिपत्तिं दिस्वा एत्थ रुचिमुप्पादेत्वा अदोसेन दोसं वूपसमेय्यु’’न्ति। यदा पन पब्बजिता धम्माधिकरणं विवदन्ति, तदा अरियविहारेन विहरति तेसं अमोहकुसलमूलुप्पादनत्थं ‘‘अप्पेव नाम इमं पटिपत्तिं दिस्वा एत्थ रुचिमुप्पादेत्वा अमोहेन मोहं वूपसमेय्यु’’न्ति। एवञ्च कत्वा इमेहि दिब्बब्रह्मअरियविहारेहि सत्तानं विविधं हितसुखं हरति, इरियापथविहारेन च एकं इरियापथबाधनं अञ्ञेन इरियापथेन विच्छिन्दित्वा अपरिपतन्तं अत्तभावं हरतीति वुत्तं ‘‘अञ्ञतरविहारसमङ्गीपरिदीपन’’न्ति।&lt;br&gt;&#xA;‘‘तेना’’तिआदि यथावुत्तसंवण्णनाय गुणदस्सनं, तस्माति अत्थो, यथावुत्तत्थसमत्थनं वा। तेन इरियापथविहारेन विहरतीति सम्बन्धो। तथा वदमानो पन विहरतीति एत्थ वि-सद्दो विच्छेदनत्थजोतको, ‘‘हरती’’ति एतस्स च नेति पवत्तेतीति अत्थोति ञापेति ‘‘ठितोपी’’तिआदिना विच्छेदनयनाकारेन वुत्तत्ता। एवञ्हि सति तत्थ कस्स केन विच्छिन्दनं, कथं कस्स नयनन्ति अन्तोलीनचोदनं सन्धायाह। ‘‘सो ही’’तिआदीति अयम्पि सम्बन्धो उपपन्नो होति। यदिपि भगवा एकेनेव इरियापथेन चिरतरं कालं पवत्तेतुं सक्कोति, तथापि उपादिन्नकस्स नाम सरीरस्स अयं सभावोति दस्सेतुं ‘‘एकं इरियापथबाधन’’न्तिआदि वुत्तम्। अपरिपतन्तन्ति भावनपुंसकनिद्देसो, अपतमानं कत्वाति अत्थो। यस्मा पन भगवा यत्थ कत्थचि वसन्तो वेनेय्यानं धम्मं देसेन्तो, नानासमापत्तीहि च कालं वीतिनामेन्तो वसति, सत्तानं, अत्तनो च विविधं सुखं हरति, तस्मा विविधं हरतीति विहरतीति एवम्पेत्थ अत्थो वेदितब्बो।&lt;br&gt;&#xA;गोचरगामनिदस्सनत्थं ‘‘राजगहे’’ति वत्वा बुद्धानमनुरूपनिवासट्ठानदस्सनत्थं पुन ‘‘अम्बवने’’ति वुत्तन्ति दस्सेन्तो ‘‘इदमस्सा’’तिआदिमाह। अस्साति भगवतो। तस्साति राजगहसङ्खातस्स गोचरगामस्स। यस्स समीपवसेन ‘‘राजगहे’’ति भुम्मवचनं पवत्तति, सोपि तस्स समीपवसेन वत्तब्बोति दस्सेति ‘‘राजगहसमीपे अम्बवने’’ति इमिना। समीपत्थेति अम्बवनस्स समीपत्थे। एतन्ति ‘‘राजगहे’’ति वचनम्। भुम्मवचनन्ति आधारवचनम्। भवन्ति एत्थाति हि भुम्मं, आधारो, तदेव वचनं तथा, भुम्मे पवत्तं वा वचनं विभत्ति भुम्मवचनं , तेन युत्तं तथा, सत्तमीविभत्तियुत्तपदन्ति अत्थो। इदं वुत्तं होति – कामं भगवा अम्बवनेयेव विहरति। तस्समीपत्ता पन गोचरगामदस्सनत्थं भुम्मवचनवसेन ‘‘राजगहे’’तिपि वुत्तं यथा तं ‘‘गङ्गायं गावो चरन्ति, कूपे गग्गकुल’’न्ति चाति। अनेनेव यदि भगवा राजगहे विहरति, अथ न वत्तब्बं ‘‘अम्बवने’’ति। यदि च अम्बवने, एवम्पि न वत्तब्बं ‘‘राजगहे’’ति। न हि ‘‘पाटलिपुत्ते पासादे वसती’’तिआदीसु विय इध अधिकरणाधिकरणस्स अभावतो अधिकरणस्स द्वयनिद्देसो युत्तो सियाति चोदना अनवकासा कताति दट्ठब्बम्। कुमारभतो एव कोमारभच्चो सकत्थवुत्तिपच्चयेन, निरुत्तिनयेन वा यथा ‘‘भिसग्गमेव भेसज्ज’’न्ति। ‘‘यथाहा’’तिआदिना खन्धकपाळिवसेन तदत्थं साधेति। कस्मा च अम्बवनं जीवकसम्बन्धं कत्वा वुत्तन्ति अनुयोगेन मूलतो पट्ठाय तमत्थं दस्सेन्तो ‘‘अयं पना’’तिआदिमाह।&lt;br&gt;&#xA;दोसाभिसन्नन्ति वातपित्तादिवसेन उस्सन्नदोसम्। विरेचेत्वाति दोसप्पकोपतो विवेचेत्वा। सिवेय्यकं दुस्सयुगन्ति सिविरट्ठे जातं महग्घं दुस्सयुगम्। दिवसस्स द्वत्तिक्खत्तुन्ति एकस्सेव दिवसस्स द्विवारे वा तिवारे वा भागे, भुम्मत्थे वा एतं सामिवचनं, एकस्मिंयेव दिवसे द्विवारं वा तिवारं वाति अत्थो। तम्बपट्टवण्णेनाति तम्बलोहपट्टवण्णेन। सचीवरभत्तेनाति चीवरेन, भत्तेन च। ‘‘तं सन्धाया’’ति इमिना न भगवा अम्बवनमत्तेयेव विहरति, अथ खो एवं कते विहारे। सो पन तदधिकरणताय विसुं अधिकरणभावेन न वुत्तोति सन्धायभासितमत्थं दस्सेति। सामञ्ञे हि सति सन्धायभासितनिद्धारणम्।&lt;br&gt;&#xA;अड्ढेन तेळस अड्ढतेळस। तादिसेहि भिक्खुसतेहि। अड्ढो पनेत्थ सतस्सेव। येन हि पयुत्तो तब्भागवाचको अड्ढसद्दो, सो च खो पण्णासाव, तस्मा पञ्ञासाय ऊनानि तेळस भिक्खुसतानीति अत्थं विञ्ञापेतुं ‘‘अड्ढसतेना’’तिआदि वुत्तम्। अड्ढमेव सतं सतस्स वा अड्ढं तथा।&lt;br&gt;&#xA;राजतीति अत्तनो इस्सरियसम्पत्तिया दिब्बति सोभति च। रञ्जेतीति दानादिना, सस्समेधादिना च चतूहि सङ्गहवत्थूहि रमेति, अत्तनि वा रागं करोतीति अत्थो। च-सद्दो चेत्थ विकप्पनत्थो। जनपदवाचिनो पुथुवचनपरत्ता ‘‘मगधान’’न्ति वुत्तं, जनप्पदापदेसेन वा तब्बासिकानं गहितत्ता। रञ्ञोति पितु बिम्बिसाररञ्ञो। ससति हिंसतीति सत्तु, वेरी, अजातोयेव सत्तु अजातसत्तु। ‘‘नेमित्तकेहि निद्दिट्ठो’’ति वचनेन च अजातस्स तस्स सत्तुभावो न ताव होति, सत्तुभावस्स पन तथा निद्दिट्ठत्ता एवं वोहरीयतीति दस्सेति। अजातस्सेव पन तस्स ‘‘रञ्ञो लोहितं पिवेय्य’’न्ति देविया दोहळस्स पवत्तत्ता अजातोयेवेस रञ्ञो सत्तूतिपि वदन्ति।&lt;br&gt;&#xA;‘‘तस्मि’’न्तिआदिना तदत्थं विवरति, समत्थेति च। दोहळोति अभिलासो। भारियेति गरुके, अञ्ञेसं असक्कुणेय्ये वा। असक्कोन्तीति असक्कुणमाना। अकथेन्तीति अकथयमाना समाना। निबन्धित्वाति वचसा बन्धित्वा। सुवण्णसत्थकेनाति सुवण्णमयेन सत्थकेन, घनसुवण्णकतेनाति अत्थो। अयोमयञ्हि रञ्ञो सरीरं उपनेतुं अयुत्तन्ति वदन्ति। सुवण्णपरिक्खतेन वा अयोमयसत्थेनाति अत्थेपि अयमेवाधिप्पायो। बाहुं फालापेत्वाति लोहितसिरावेधवसेन बाहुं फालापेत्वा। केवलस्स लोहितस्स गब्भिनिया दुज्जीरभावतो उदकेन सम्भिन्दित्वा पायेसि। हञ्ञिस्सतीति हञ्ञिस्सते, आयतिं हनीयतेति अत्थो। नेमित्तकानं वचनं तथं वा सिया, वितथं वाति अधिप्पायेन ‘‘पुत्तोति वा धीताति वा न पञ्ञायती’’ति वुत्तम्। ‘‘अत्तनो’’तिआदिना अञ्ञम्पि कारणं दस्सेत्वा निवारेसि। रञ्ञो भावो रज्जं, रज्जस्स समीपे पवत्ततीति ओपरज्जं, ठानन्तरम्।&lt;br&gt;&#xA;महाति महती। समासे विय हि वाक्येपि महन्तसद्दस्स महादेसो। धुराति गणस्स धुरभूता, धोरय्हा जेट्ठकाति अत्थो। धुरं नीहरामीति गणधुरमावहामि, गणबन्धियं निब्बत्तेस्सामीति वुत्तं होति। ‘‘सो न सक्का’’तिआदिना पुन चिन्तनाकारं दस्सेति। इद्धिपाटिहारियेनाति अहिमेखलिककुमारवण्णविकुब्बनिद्धिना। तेनाति अप्पायुकभावेन। हीति निपातमत्तम्। तेन हीति वा उय्योजनत्थे निपातो। तेन वुत्तं ‘‘कुमारं…पे॰… उय्योजेसी’’ति। बुद्धो भविस्सामीति एत्थ इति-सद्दो इदमत्थो, इमिना खन्धके आगतनयेनाति अत्थो। पुब्बे खोतिआदीहिपि खन्धकपाळियेव (चूळव॰ ३३९)।&lt;br&gt;&#xA;पोत्थनियन्ति छुरिकम्। यं ‘‘नखर’’न्तिपि वुच्चति, दिवा दिवसेति (दी॰ नि॰ टी॰ १.१५०) दिवसस्सपि दिवा। साम्यत्थे हेतं भुम्मवचनं ‘‘दिवा दिवसस्सा’’ति अञ्ञत्थ दस्सनतो। दिवस्स दिवसेतिपि वट्टति अकारन्तस्सपि दिवसद्दस्स विज्जमानत्ता। नेपातिकम्पि दिवासद्दमिच्छन्ति सद्दविदू, मज्झन्हिकवेलायन्ति अत्थो। सा हि दिवसस्स विसेसो दिवसोति। ‘‘भीतो’’तिआदि परियायो, कायथम्भनेन वा भीतो। हदयमंसचलनेन उब्बिग्गो। ‘‘जानेय्युं वा, मा वा’’ति परिसङ्काय उस्सङ्की। ञाते सति अत्तनो आगच्छमानभयवसेन उत्रस्तो। वुत्तप्पकारन्ति देवदत्तेन वुत्ताकारं विप्पकारन्ति अपकारं अनुपकारं, विपरीतकिच्चं वा। सब्बे भिक्खूति देवदत्तपरिसं सन्धायाह।&lt;br&gt;&#xA;अच्छिन्दित्वाति अपनयनवसेन विलुम्पित्वा। रज्जेनाति विजितेन। एकस्स रञ्ञो आणापवत्तिट्ठानं ‘‘रज्ज’’न्ति हि वुत्तं, राजभावेन वा।&lt;br&gt;&#xA;मनसो अत्थो इच्छा मनोरथो र-कारागमं, त-कारलोपञ्च कत्वा, चित्तस्स वा नानारम्मणेसु विब्भमकरणतो मनसो रथो इव मनोरथो, मनो एव रथो वियाति वा मनोरथोतिपि नेरुत्तिका वदन्ति। सुकिच्चकारिम्हीति सुकिच्चकारी अम्हि। अवमानन्ति अवमञ्ञनं अनादरम्। मूलघच्चन्ति जीविता वोरोपनं सन्धायाह, भावनपुंसकमेतम्। राजकुलानं किर सत्थेन घातनं राजूनमनाचिण्णं, तस्मा सो ‘‘ननु भन्ते’’तिआदिमाह। तापनगेहं नाम उण्हगहापनगेहं, तं पन धूमेनेव अच्छिन्ना। तेन वुत्तं ‘‘धूमघर’’न्ति। कम्मकरणत्थायाति तापन कम्मकरणत्थमेव। केनचि छादितत्ता उच्चो अङ्गोति उच्चङ्गो , यस्स कस्सचि गहणत्थं पटिच्छन्नो उन्नतङ्गोति इध अधिप्पेतो। तेन वुत्तं ‘‘उच्चङ्गं कत्वा पविसितुं मा देथा’’ति। ‘‘उच्छङ्गे कत्वा’’तिपि पाठो, एवं सति मज्झिमङ्गोव, उच्छङ्गे किञ्चि गहेतब्बं कत्वाति अत्थो। मोळियन्ति चूळायं ‘‘छेत्वान मोळिं वरगन्धवासित’’न्तिआदीसु (म॰ नि॰ अट्ठ॰ २.१; सं॰ नि॰ अट्ठ॰ २.२.५५; अप॰ अट्ठ॰ १.अविदूरेनिदानकथा; बु॰ वं॰ अट्ठ॰ २७.अविदूरेनिदानकथा; जा॰ अट्ठ॰ १.अविदूरेनिदानकथा) विय। तेनाह ‘‘मोळिं बन्धित्वा’’ति। चतुमधुरेनाति सप्पिसक्करमधुनाळिकेरस्नेहसङ्खातेहि चतूहि मधुरेहि अभिसङ्खतपानविसेसेनाति वदन्ति, तं महाधम्मसमादानसुत्तपाळिया (म॰ नि॰ १.४७३) न समेति। वुत्तञ्हि तत्थ ‘‘दधि च मधु च सप्पि च फाणितञ्च एकज्झं संसट्ठ’’न्ति, (म॰ नि॰ १.४८५) तदट्ठकथायञ्च वुत्तं ‘‘दधि च मधु चाति सुपरिसुद्धं दधि च सुमधुरं मधु च। एकज्झं संसट्ठन्ति एकतो कत्वा मिस्सितं आलुळितम्। तस्स तन्ति तस्स तं चतुमधुरभेसज्जं पिवतो’’ति ‘‘अत्तुपक्कमेन मरणं न युत्त’’न्ति मनसि कत्वा राजा तस्सा सरीरं लेहित्वा यापेति। न हि अरिया अत्तानं विनिपातेन्ति।&lt;br&gt;&#xA;मग्गफलसुखेनाति मग्गफलसुखवता, सोतापत्तिमग्गफलसुखूपसञ्हितेन चङ्कमेन यापेतीति अत्थो। हारेस्सामीति अपनेस्सामि। वीतच्चितेहीति विगतअच्चितेहि जालविगतेहि सुद्धङ्गारेहि। केनचि सञ्ञत्तोति केनचि सम्मा ञापितो, ओवदितोति वुत्तं होति। मस्सुकरणत्थायाति मस्सुविसोधनत्थाय। मनं करोथाति यथा रञ्ञो मनं होति, तथा करोथ। पुब्बेति पुरिमभवे। चेतियङ्गणेति गन्धपुप्फादीहि पूजनट्ठानभूते चेतियस्स भूमितले। निसज्जनत्थायाति भिक्खुसङ्घस्स निसीदनत्थाय। पञ्ञत्तकटसारकन्ति पञ्ञपेतब्बउत्तमकिलञ्जम्। तथाविधो किलञ्जो हि ‘‘कटसारको’’ति वुच्चति। तस्साति यथावुत्तस्स कम्मद्वयस्स। तं पन मनोपदोसवसेनेव तेन कतन्ति दट्ठब्बम्। यथाह –&lt;br&gt;&#xA;‘‘मनोपुब्बङ्गमा धम्मा, मनोसेट्ठा मनोमया।&lt;br&gt;&#xA;मनसा चे पदुट्ठेन, भासति वा करोति वा।&lt;br&gt;&#xA;ततो नं दुक्खमन्वेति, चक्कंव वहतो पद’’न्ति॥ (ध॰ प॰ १; नेत्ति॰ ९०)।&lt;br&gt;&#xA;परिचारकोति सहायको। अभेदेपि भेदमिव वोहारो लोके पाकटोति वुत्तं ‘‘यक्खो हुत्वा निब्बत्ती’’ति। एकायपि हि उप्पादकिरियाय इध भेदवोहारो, पटिसन्धिवसेन हुत्वा, पवत्तिवसेन निब्बत्तीति वा पच्चेकं योजेतब्बं, पटिसन्धिवसेन वा पवत्तनसङ्खातं सातिसयनिब्बत्तनं ञापेतुं एकायेव किरिया पदद्वयेन वुत्ता। तथावचनञ्हि पटिसन्धिवसेन निब्बत्तनेयेव दिस्सति ‘‘मक्कटको नाम देवपुत्तो हुत्वा निब्बत्ति (ध॰ प॰ अट्ठ॰ १.५) कण्टको नाम…पे॰… निब्बत्ति, (जा॰ अट्ठ॰ १.अविदूरेनिदानकथा) मण्डूको नाम…पे॰… निब्बत्ती’’तिआदीसु विय। द्विन्नं वा पदानं भावत्थमपेक्खित्वा ‘‘यक्खो’’तिआदीसु सामिअत्थे पच्चत्तवचनं कतं पुरिमाय पच्छिमविसेसनतो, परिचारकस्स…पे॰… यक्खस्स भावेन निब्बत्तीति अत्थो, हेत्वत्थे वा एत्थ त्वा-सद्दो यक्खस्स भावतो पवत्तनहेतूति। अस्स पन रञ्ञो महापुञ्ञस्सपि समानस्स तत्थ बहुलं निब्बत्तपुब्बताय चिरपरिचितनिकन्ति वसेन तत्थेव निब्बत्ति वेदितब्बा।&lt;br&gt;&#xA;तं दिवसमेवाति रञ्ञो मरणदिवसेयेव। खोभेत्वाति पुत्तस्नेहस्स बलवभावतो, तंसहजातपीति वेगस्स च सविप्फारताय तं समुट्ठानरूपधम्मेहि फरणवसेन सकलसरीरं आलोळेत्वा। तेनाह ‘‘अट्ठिमिञ्जं आहच्च अट्ठासी’’ति। पितुगुणन्ति पितुनो अत्तनि सिनेहगुणम्। तेन वुत्तं ‘‘मयि जातेपी’’तिआदि। विस्सज्जेथ विस्सज्जेथाति तुरितवसेन, सोकवसेन च वुत्तम्।&lt;br&gt;&#xA;अनुट्ठुभित्वाति अछड्डेत्वा।&lt;br&gt;&#xA;नाळागिरिहत्थिं मुञ्चापेत्वाति एत्थ इति-सद्दो पकारत्थो, तेन ‘‘अभिमारकपुरिसपेसेनादिप्पकारेना’’ति पुब्बे वुत्तप्पकारत्तयं पच्चामसति, कत्थचि पन सो न दिट्ठो। पञ्च वत्थूनीति ‘‘साधु भन्ते भिक्खू यावजीवं आरञ्ञिका अस्सू’’तिआदिना (पारा॰ ४०९; चूळव॰ ३४३) विनये वुत्तानि पञ्च वत्थूनि। याचित्वाति एत्थ याचनं विय कत्वाति अत्थो। न हि सो पटिपज्जितुकामो याचतीति अयमत्थो विनये (पारा॰ अट्ठ॰ २.४१०) वुत्तोयेव। सञ्ञापेस्सामीति चिन्तेत्वा सङ्घभेदं कत्वाति सम्बन्धो। इदञ्च तस्स अनिक्खित्तधुरतादस्सनवसेन वुत्तं, सो पन अकतेपि सङ्घभेदे तेहि सञ्ञापेतियेव। उण्हलोहितन्ति बलवसोकसमुट्ठितं उण्हभूतं लोहितम्। महानिरयेति अवीचिनिरये। वित्थारकथानयोति अजातसत्तुपसादनादिवसेन वित्थारतो वत्तब्बाय कथाय नयमत्तम्। कस्मा पनेत्थ सा न वुत्ता, ननु सङ्गीतिकथा विय खन्धके (चूळव॰ ३४३) आगतापि सा वत्तब्बाति चोदनाय आह ‘‘आगतत्ता पन सब्बं न वुत्त’’न्ति, खन्धके आगतत्ता, किञ्चिमत्तस्स च वचनक्कमस्स वुत्तत्ता न एत्थ कोचि विरोधोति अधिप्पायो। ‘‘एव’’न्तिआदि यथानुसन्धिना निगमनम्।&lt;br&gt;&#xA;कोसलरञ्ञोति पसेनदिकोसलस्स पितु महाकोसलरञ्ञो। ननु विदेहस्स रञ्ञो धीता वेदेहीति अत्थो सम्भवतीति चोदनमपनेति ‘‘न विदेहरञ्ञो’’ति इमिना। अथ केनट्ठेनाति आह ‘‘पण्डिताधिवचनमेत’’न्ति, पण्डितवेवचनं, पण्डितनामन्ति वा अत्थो। अयं पन पदत्थो केन निब्बचनेनाति वुत्तं ‘‘तत्राय’’न्तिआदि। विदन्तीति जानन्ति। वेदेनाति करणभूतेन ञाणेन। ‘‘ईहती’’ति एतस्स पवत्ततीतिपि अत्थो टीकायं वुत्तो। वेदेहीति इध नदादिगणोति आह ‘‘वेदेहिया’’ति।&lt;br&gt;&#xA;सोयेव अहो तदहो, सत्तमीवचनेन पन ‘‘तदहू’’ति पदसिद्धि। एत्थाति एतस्मिं दिवसे। उपसद्देन विसिट्ठो वससद्दो उपवसनेयेव, न वसनमत्ते, उपवसनञ्च समादानमेवाति दस्सेतुं ‘‘सीलेना’’तिआदि वुत्तम्। एत्थ च सीलेनाति सासने अरियुपोसथं सन्धाय वुत्तम्। अनसनेनाति अभुञ्जनमत्तसङ्खातं बाहिरुपोसथम्। वा-सद्दो चेत्थ अनियमत्थो, तेन एकच्चं मनोदुच्चरितं, दुस्सील्यादिञ्च सङ्गण्हाति। तथा हि गोपालकुपोसथो अभिज्झासहगतस्स चित्तस्स वसेन वुत्तो, निगण्ठुपोसथो मोसवज्जादिवसेन। यथाह विसाखुपोसथे ‘‘सो तेन अभिज्झासहगतेन चेतसा दिवसं अतिनामेती’’ति, (अ॰ नि॰ ३.७१) ‘‘इति यस्मिं समये सच्चे समादपेतब्बा, मुसावादे तस्मिं समये समादपेती’’ति (अ॰ नि॰ ३.७१) च आदि।&lt;br&gt;&#xA;एवं अधिप्पेतत्थानुरूपं निब्बचनं दस्सेत्वा इदानि अत्थुद्धारवसेन निब्बचनानुरूपं अधिप्पेतत्थं दस्सेतुं ‘‘अयं पना’’तिआदिमाह। एत्थाति उपोसथसद्दे। समानसद्दवचनीयानं अनेकप्पभेदानं अत्थानमुद्धरणं अत्थुद्धारो समानसद्दवचनीयेसु वा अत्थेसु अधिप्पेतस्सेव अत्थस्स उद्धरणं अत्थुद्धारोतिपि वट्टति। अनेकत्थदस्सनञ्हि अधिप्पेतत्थस्स उद्धरणत्थमेव। ननु च ‘‘अत्थमत्तं पति सद्दा अभिनिविसन्ती’’तिआदिना अत्थुद्धारे चोदना, सोधना च हेट्ठा वुत्तायेव। अपिच विसेससद्दस्स अवाचकभावतो पातिमोक्खुद्देसादिविसयोपि उपोसथसद्दो सामञ्ञरूपो एव, अथ कस्मा पातिमोक्खुद्देसादिविसेसविसयो वुत्तोति? सच्चमेतं, अयं पनत्थो तादिसं सद्दसामञ्ञमनादियित्वा तत्थ तत्थ सम्भवत्थदस्सनवसेनेव वुत्तोति, एवं सब्बत्थ। सीलदिट्ठिवसेन (सीलसुद्धिवसेन दी॰ नि॰ टी॰ १.१५०) उपेतेहि समग्गेहि वसीयति न उट्ठीयतीति उपोसथो, पातिमोक्खुद्देसो। समादानवसेन, अधिट्ठानवसेन वा उपेच्च अरियवासादिअत्थाय वसितब्बो आवसितब्बोति उपोसथो, सीलम्। अनसनादिवसेन उपेच्च वसितब्बो अनुवसितब्बोति उपोसथो, वतसमादानसङ्खातो उपवासो। नवमहत्थिकुलपरियापन्ने हत्थिनागे किञ्चि किरियमनपेक्खित्वा तंकुलसम्भूततामत्तं पति रुळ्हिवसेनेव उपोसथोति समञ्ञा, तस्मा तत्थ नामपञ्ञत्ति वेदितब्बा। अरयो उपगन्त्वा उसेति दाहेतीति उपोसथो, उससद्दो दाहेतिपि सद्दविदू वदन्ति। दिवसे पन उपोसथ सद्दपवत्ति अट्ठकथायं वुत्तायेव। ‘‘सुद्धस्स वे सदाफग्गू’’तिआदीसु सुद्धस्साति सब्बसो किलेसमलाभावेन परिसुद्धस्स। वेति निपातमत्तं, ब्यत्तन्ति वा अत्थो। सदाति निच्चकालम्पि। फग्गूति फग्गुणीनक्खत्तमेव युत्तं भवति, निरुत्तिनयेन चेतस्स सिद्धि। यस्स हि सुन्दरिकभारद्वाजस्स नाम ब्राह्मणस्स फग्गुणमासे उत्तरफग्गुणीयुत्तदिवसे तित्थन्हानं करोन्तस्स संवच्छरम्पि कतपापपवाहनं होतीति लद्धि। ततो तं विवेचेतुं इदं मज्झिमागमावरे मूलपण्णासके वत्थसुत्ते भगवता वुत्तम्। सुद्धस्सुपोसथो सदाति यथावुत्तकिलेसमलसुद्धिया परिसुद्धस्स उपोसथङ्गानि, वतसमादानानि च असमादियतोपि निच्चकालं उपोसथवासो एव भवतीति अत्थो। ‘‘न भिक्खवे’’तिआदीसु ‘‘अभिक्खुको आवासो न गन्तब्बो’’ति नीहरित्वा सम्बन्धो। उपवसितब्बदिवसोति उपवसनकरणदिवसो, अधिकरणे वा तब्बसद्दो दट्ठब्बो। एवञ्हि अट्ठकथायं वुत्तनिब्बचनेन समेति। अन्तोगधावधारणेन, अञ्ञत्थापोहनेन च निवारणं सन्धाय ‘‘सेसद्वयनिवारणत्थ’’न्ति वुत्तम्। ‘‘पन्नरसे’’ति पदमारब्भ दिवसवसेन यथावुत्तनिब्बचनं कतन्ति दस्सेन्तो ‘‘तेनेव वुत्त’’न्तिआदिमाह। पञ्चदसन्नं तिथीनं पूरणवसेन ‘‘पन्नरसो’’ति हि दिवसो वुत्तो।&lt;br&gt;&#xA;‘‘तानि एत्थ सन्ती’’ति एत्तकेयेव वुत्ते नन्वेतानि अञ्ञत्थापि सन्तीति चोदना सियाति तं निवारेतुं ‘‘तदा किरा’’तिआदि वुत्तम्। अनेन बहुसो, अतिसयतो वा एत्थ तद्धितविसयो पयुत्तोति दस्सेति। चातुमासी, चातुमासिनीति च पच्चयविसेसेन इत्थिलिङ्गेयेव परियायवचनम्। परियोसानभूताति च पूरणभावमेव सन्धाय वदति ताय सहेव चतुमासपरिपुण्णभावतो। इधाति पाळियम्। तीहि आकारेहि पूरेतीति पुण्णाति अत्थं दस्सेति ‘‘मासपुण्णताया’’तिआदिना। तत्थ तदा कत्तिकमासस्स पुण्णताय मासपुण्णता। पुरिमपुण्णमितो हि पट्ठाय याव अपरा पुण्णमी, ताव एको मासोति तत्थ वोहारो। वस्सानस्स उतुनो पुण्णताय उतुपुण्णता। कत्तिकमासलक्खितस्स संवच्छरस्स पुण्णताय संवच्छरपुण्णता। पुरिमकत्तिकमासतो पभुति याव अपरकत्तिकमासो, ताव एको कत्तिकसंवच्छरोति एवं संवच्छरपुण्णतायाति वुत्तं होति। लोकिकानं मतेन पन मासवसेन संवच्छरसमञ्ञा लक्खिता। तथा च लक्खणं गरुसङ्कन्तिवसेन। वुत्तञ्हि जोतिसत्थे –&lt;br&gt;&#xA;‘‘नक्खत्तेन सहोदय-मत्थं याति सूरमन्ति।&lt;br&gt;&#xA;तस्स सङ्कं तत्र वत्तब्बं, वस्सं मासकमेनेवा’’ति॥&lt;br&gt;&#xA;मिनीयति दिवसो एतेनाति मा। तस्स हि गतिया दिवसो मिनितब्बो ‘‘पाटिपदो दुतिया, ततिया’’तिआदिना। एत्थ पुण्णोति एतिस्सा रत्तिया सब्बकलापारिपूरिया पुण्णो। चन्दस्स हि सोळसमो भागो ‘‘कला’’ति वुच्चति, तदा च चन्दो सब्बासम्पि सोळसन्नं कलानं वसेन परिपुण्णो हुत्वा दिस्सति। एत्थ च ‘‘तदहुपोसथे पन्नरसे’’ति पदानि दिवसवसेन वुत्तानि, ‘‘कोमुदिया’’तिआदीनि तदेकदेसरत्तिवसेन।&lt;br&gt;&#xA;कस्मा पन राजा अमच्चपरिवुतो निसिन्नो, न एककोवाति चोदनाय सोधनालेसं दस्सेतुं पाळिपदत्थमेव अवत्वा ‘‘एवरूपाया’’तिआदीनिपि वदति। एतेहि चायं सोधनालेसो दस्सितो ‘‘एवं रुचियमानाय रत्तिया तदा पवत्तत्ता तथा परिवुतो निसिन्नो’’ति। धोवियमानदिसाभागायाति एत्थापि वियसद्दो योजेतब्बो। रजतविमाननिच्छरितेहीति रजतविमानतो निक्खन्तेहि, रजतविमानप्पभाय वा विप्फुरितेहि। ‘‘विसरो’’ति इदं मुत्तावळिआदीनम्पि विसेसनपदम्। अब्भं धूमो रजो राहूति इमे चत्तारो उपक्किलेसा पाळिनयेन (अ॰ नि॰ ४.५०; पाचि॰ ४४७)। राजामच्चेहीति राजकुलसमुदागतेहि अमच्चेहि। अथ वा अनुयुत्तकराजूहि चेव अमच्चेहि चाति अत्थो। कञ्चनासनेति सीहासने। ‘‘रञ्ञं तु हेममासनं, सीहासनमथो वाळबीजनित्थी च चामर’’न्ति हि वुत्तम्। कस्मा निसिन्नोति निसीदनमत्ते चोदना। एत न्ति कन्दनं, पबोधनं वा। इतीति इमिना हेतुना। नक्खत्त न्ति कत्तिकानक्खत्तछणम्। सम्मा घोसितब्बं एतरहि नक्खत्तन्ति सङ्घुट्ठम्। पञ्चवण्णकुसुमेहि लाजेन, पुण्णघटेहि च पटिमण्डितं घरेसु द्वारं यस्स तदेतं नगरं पञ्च…पे॰… द्वारम्। धजो वटो। पटाको पट्टोति सीहळिया वदन्ति। तदा किर पदीपुज्जलनसीसेन कतनक्खत्तम्। तथा हि उम्मादन्तिजातकादीसुपि (जा॰ २.१८.५७) कत्तिकमासे एवमेव वुत्तम्। तेनाह ‘‘समुज्जलितदीपमालालङ्कतसब्बदिसाभाग’’न्ति। वीथि नाम रथिका महामग्गो। रच्छा नाम अनिब्बिद्धा खुद्दकमग्गो। तत्थ तत्थ निसिन्नवसेन समानभागेन पाटियेक्कं नक्खत्तकीळं अनुभवमानेन समभिकिण्णन्ति वुत्तं होति। महाअट्ठकथायं एवं वत्वापि तत्थेव इति सन्निट्ठानं कतन्ति अत्थो।&lt;br&gt;&#xA;उदानं उदाहारोति अत्थतो एकम्। मानन्ति मानपत्तं कत्तुभूतम्। छड्डनवसेन अवसेको। सोतवसेन ओघो। पीतिवचनन्ति पीतिसमुट्ठानवचनं कम्मभूतम्। हदयन्ति चित्तं कत्तुभूतम्। गहेतुन्ति बहि अनिच्छरणवसेन गण्हितुं, हदयन्तोयेव ठपेतुं न सक्कोतीति अधिप्पायो। तेन वुत्तं ‘‘अधिकं हुत्वा’’तिआदि। इदं वुत्तं होति – यं वचनं पटिग्गाहक निरपेक्खं केवलं उळाराय पीतिया वसेन सरसतो सहसाव मुखतो निच्छरति, तदेविध ‘‘उदान’’न्ति अधिप्पेतन्ति।&lt;br&gt;&#xA;दोसेहि इता गता अपगताति दोसिना त-कारस्स न-कारं कत्वा यथा ‘‘किलेसे जितो विजितावीति जिनो’’ति आह ‘‘दोसापगता’’ति। यदिपि सुत्ते वुत्तं ‘‘चत्तारोमे भिक्खवे चन्दिमसूरियानं उपक्किलेसा, येहि उपक्किलेसेहि उपक्किलिट्ठा चन्दिमसूरिया न तपन्ति न भासन्ति न विरोचन्ति। कतमे चत्तारो? अब्भा भिक्खवे…पे॰… महिका। धूमो रजो। राहु भिक्खवे चन्दिमसूरियानं उपक्किलेसो’’ति, (चूळव॰ ४४७) तथापि ततियुपक्किलेसस्स पभेददस्सन वसेन अट्ठकथानयेन दस्सेतुं ‘‘पञ्चहि उपक्किलेसेही’’ति वुत्तम्। अयमत्थो च रमणीयादिसद्दयोगतो ञायतीति आह ‘‘तस्मा’’तिआदि। अनीय-सद्दोपि बहुला कत्वत्थाभिधायको यथा ‘‘निय्यानिका धम्मा’’ति (ध॰ स॰ दुकमातिका ९६) दस्सेति ‘‘रमयती’’ति इमिना। जुण्हावसेन रत्तिया सुरूपत्तमाह ‘‘वुत्तदोसविमुत्ताया’’तिआदिना। अब्भादयो चेत्थ वुत्तदोसा। अयञ्च हेतु ‘‘दस्सितुं युत्ता’’ति एत्थापि सम्बज्झितब्बो। तेन कारणेन, उतुसम्पत्तिया च पासादिकता दट्ठब्बा। ईदिसाय रत्तिया युत्तो दिवसो मासो उतु संवच्छरोति एवं दिवसमासादीनं लक्खणा सल्लक्खणुपाया भवितुं युत्ता, तस्मा लक्खितब्बाति लक्खणिया, सा एव लक्खञ्ञा य-वतो ण-कारस्स ञ-कारादेसवसेन यथा ‘‘पोक्खरञ्ञो सुमापिता’’ति आह ‘‘दिवसमासादीन’’न्तिआदि।&lt;br&gt;&#xA;‘‘यं नो पयिरुपासतो चित्तं पसीदेय्या’’ति वचनतो समणं वा ब्राह्मणं वाति एत्थ परमत्थसमणो, परमत्थब्राह्मणो च अधिप्पेतो, न पन पब्बज्जामत्तसमणो, न च जातिमत्तब्राह्मणोति वुत्तं ‘‘समितपापताया’’तिआदि। बहति पापे बहि करोतीति ब्राह्मणो निरुत्तिनयेन। बहुवचने वत्तब्बे एकवचनं, एकवचने वा वत्तब्बे बहुवचनं वचनब्यत्तयो वचनविपल्लासोति अत्थो। इध पन ‘‘पयिरुपासत’’न्ति वत्तब्बे ‘‘पयिरुपासतो’’ति वुत्तत्ता बहुवचने वत्तब्बे एकवचनवसेन वचनब्यत्तयो दस्सितो। अत्तनि, गरुट्ठानिये च हि एकस्मिम्पि बहुवचनप्पयोगो निरुळ्हो। पयिरुपासतोति च वण्णविपरियायनिद्देसो एस यथा ‘‘पयिरुदाहासी’’ति। अयञ्हि बहुलं दिट्ठपयोगो, यदिदं परिसद्दे य-कारपरे वण्णविपरियायो। तथा हि अक्खरचिन्तका वदन्ति ‘‘परियादीनं रयादिवण्णस्स यरादीहि विपरियायो’’ति। यन्ति समणं वा ब्राह्मणं वा। इमिना सब्बेनपि वचनेनाति ‘‘रमणीया वता’’तिआदिवचनेन। ओभासनिमित्तकम्मन्ति ओभासभूतं निमित्तकम्मं , परिब्यत्तं निमित्तकरणन्ति अत्थो। महापराधतायाति महादोसताय।&lt;br&gt;&#xA;‘‘तेन ही’’तिआदि तदत्थविवरणम्। देवदत्तो चाति एत्थ च-सद्दो समुच्चयवसेन अत्थुपनयने, तेन यथा राजा अजातसत्तु अत्तनो पितु अरियसावकस्स सत्थु उपट्ठाकस्स घातनेन महापराधो, एवं भगवतो महानत्थकरस्स देवदत्तस्स अपस्सयभावेनापीति इममत्थं उपनेति। तस्स पिट्ठिछायायाति वोहारमत्तं, तस्स जीवकस्स पिट्ठिअपस्सयेन, तं पमुखं कत्वा अपस्सायाति वुत्तं होति। विक्खेपपच्छेदनत्थन्ति वक्खमानाय अत्तनो कथाय उप्पज्जनकविक्खेपस्स पच्छिन्दनत्थं, अनुप्पज्जनत्थन्ति अधिप्पायो। तेनाह ‘‘तस्सं ही’’तिआदि। असिक्खितानन्ति कायवचीसंयमने विगतसिक्खानम्। कुलूपकेति कुलमुपगते सत्थारे। गहितासारतायाति गहेतब्बगुणसारविगतताय। निब्बिक्खेपन्ति अञ्ञेसमपनयनविरहितम्।&lt;br&gt;&#xA;भद्दन्ति अवस्सयसम्पन्नताय सुन्दरम्।&lt;br&gt;&#xA;१५१. अयञ्चत्थो इमाय पाळिच्छायाय अधिगतो, इममत्थमेव वा अन्तोगधं कत्वा पाळियमेवं वुत्तन्ति दस्सेति ‘‘तेनाहा’’तिआदिना। असत्थापि समानो सत्था पटिञ्ञातो येनाति सत्थुपटिञ्ञातो, तस्स अबुद्धस्सापि समानस्स बुद्धपटिञ्ञातस्स ‘‘अहमेको लोके अत्थधम्मानुसासको’’ति आचरियपटिञ्ञातभावं वा सन्धाय एवं वुत्तम्। ‘‘सो किरा’’तिआदिना अनुस्सुतिमत्तं पति पोराणट्ठकथानयोव किरसद्देन वुत्तो। एस नयो परतो मक्खलिपदनिब्बचनेपि । एकूनदाससतं पूरयमानोति एकेनूनदाससतं अत्तना सद्धिं अनूनदाससतं कत्वा पूरयमानो। एवं जायमानो चेस मङ्गलदासो जातो। जातरूपेनेवाति मातुकुच्छितो विजातवेसेनेव, यथा वा सत्ता अनिवत्था अपारुता जायन्ति, तथा जातरूपेनेव। उपसङ्कमन्तीति उपगता भजन्ता होन्ति। तदेव पब्बज्जं अग्गहेसीति तदेव नग्गरूपं ‘‘अयमेव पब्बज्जा नाम सिया’’ति पब्बज्जं कत्वा अग्गहेसि। पब्बजिंसूति तं पब्बजितमनुपब्बजिंसु।&lt;br&gt;&#xA;‘‘पब्बजितसमूहसङ्खातो’’ति एतेन पब्बजितसमूहतामत्तेन सङ्घो, न निय्यानिकदिट्ठिविसुद्धसीलसामञ्ञवसेन संहतत्ताति दस्सेति। अस्स अत्थीति अस्स सत्थुपटिञ्ञातस्स परिवारभावेन अत्थि। ‘‘सङ्घी गणी’’ति चेदं परियायवचनं, सङ्केतमत्ततो नानन्ति आह ‘‘स्वेवा’’तिआदि। स्वेवाति च पब्बजितसमूहसङ्खातो एव। केचि पन ‘‘पब्बजितसमूहवसेन सङ्घी, गहट्ठसमूहवसेन गणी’’ति वदन्ति, तं तेसं मतिमत्तं गणे एव लोके सङ्घ-सद्दस्स निरुळ्हत्ता। अचेलकवतचरियादि अत्तना परिकप्पितमत्तं आचारो। पञ्ञातो पाकटो सङ्घीआदिभावेन। अप्पिच्छो सन्तुट्ठोति अत्थतो एकम्। तत्थ लब्भमानाप्पिच्छतं दस्सेतुं ‘‘अप्पिच्छताय वत्थम्पि न निवासेती’’ति वुत्तम्। न हि तस्मिं सासनिके विय सन्तगुणनिग्गूहणलक्खणा अप्पिच्छता लब्भति। यसोति कित्तिसद्दो। तरन्ति एतेन संसारोघन्ति एवं सम्मतताय लद्धि तित्थं नाम ‘‘साधू’’ति सम्मतो, न च साधूहि सम्मतोति अत्थमाह ‘‘अय’’न्तिआदिना। न हि तस्स साधूहि सम्मतता लब्भति। सुन्दरो सप्पुरिसोति द्विधा अत्थो। अस्सुतवतोति अस्सुतारियधम्मस्स, कत्तुत्थे चेतं सामिवचनम्। ‘‘इमानि मे वतसमादानानि एत्तकं कालं सुचिण्णानी’’ति बहू रत्तियो जानाति। ता पनस्स रत्तियो चिरकालभूताति कत्वा ‘‘चिरं पब्बजितस्सा’’तिआदि वुत्तं, अन्तत्थअञ्ञपदत्थसमासो चेस यथा ‘‘मासजातो’’ति। अथ तस्स पदद्वयस्स को विसेसोति चे? चिरपब्बजितग्गहणेनस्स बुद्धिसीलता, रत्तञ्ञूगहणेन तत्थ सम्पजानता दस्सिता, अयमेतस्स विसेसोति। किं पन अत्थं सन्धाय सो अमच्चो आहाति वुत्तं ‘‘अचिरपब्बजितस्सा’’तिआदि। ओकप्पनीयाति सद्दहनीया। अद्धानन्ति दीघकालम्। कित्तको पन सोति आह ‘‘द्वे तयो राजपरिवट्टे’’ति, द्विन्नं, तिण्णं वा राजूनं रज्जानुसासनपटिपाटियोति अत्थो। ‘‘अद्धगतो’’ति वत्वापि पुन कतं वयग्गहणं ओसानवयापेक्खं पदद्वयस्स अत्थविसेससम्भवतोति दस्सेति ‘‘पच्छिमवय’’न्ति इमिना। उभयन्ति ‘‘अद्धगतो, वयोअनुप्पत्तो’’ति पदद्वयम्।&lt;br&gt;&#xA;काजरो नाम एको रुक्खविसेसो, यो ‘‘पण्णकरुक्खो’’तिपि वुच्चति। दिस्वा विय अनत्तमनोति सम्बन्धो। पुब्बे पितरा सद्धिं सत्थु सन्तिकं गन्त्वा देसनाय सुतपुब्बतं सन्धायाह ‘‘झाना…पे॰… कामो’’ति। तिलक्खणब्भाहतन्ति तीहि लक्खणेहि अभिघटितम्। दस्सनेनाति निदस्सनमत्तम्। सो हि दिस्वा तेन सद्धिं अल्लापसल्लापं कत्वा , ततो अकिरियवादं सुत्वा च अनत्तमनो अहोसि। गुणकथायाति अभूतगुणकथाय। तेनाह ‘‘सुट्ठुतरं अनत्तमनो’’ति। यदि अनत्तमनो, कस्मा तुण्ही अहोसीति चोदनं विसोधेति ‘‘अनत्तमनो समानोपी’’तिआदिना।&lt;br&gt;&#xA;१५२. गोसालायाति एवंनामके गामेति वुत्तम्। वस्सानकाले गुन्नं पतिट्ठितसालायाति पन अत्थे तब्बसेन तस्स नामं सातिसयमुपपन्नं होति बहुलमनञ्ञसाधारणत्ता, तथापि सो पोराणेहि अननुस्सुतोति एकच्चवादो नाम कतो। ‘‘मा खलीति सामिको आहा’’ति इमिना तथावचनमुपादाय तस्स आख्यातपदेन समञ्ञाति दस्सेति। सञ्ञाय हि वत्तुमिच्छाय आख्यातपदम्पि नामिकं भवति यथा ‘‘अञ्ञासिकोण्डञ्ञो’’ति (महाव॰ १७)। सेसन्ति ‘‘सो पण्णेन वा’’तिआदिवचनम्।&lt;br&gt;&#xA;१५३. दासादीसु सिरिवड्ढकादिनाममिव अजितोति तस्स नाममत्तम्। केसेहि वायितो कम्बलो यस्सातिपि युज्जति। पटिकिट्ठतरन्ति निहीनतरम्। ‘‘यथाहा’’तिआदिना अङ्गुत्तरागमे तिकनिपाते मक्खलिसुत्त (अ॰ नि॰ ३.१३८) माहरि। तन्तावुतानीति तन्ते वीतानि। ‘‘सीते सीतो’’तिआदिना छहाकारेहि तस्स पटिकिट्ठतरं दस्सेति।&lt;br&gt;&#xA;१५४. पकुज्झति सम्मादिट्ठिकेसु ब्यापज्जतीति पकुधो। वच्चं कत्वापीति एत्थ पि-सद्देन भोजनं भुञ्जित्वापि केनचि असुचिना मक्खित्वापीति इममत्थं सम्पिण्डेति। वालिकाथूपं कत्वाति वतसमादानसीसेन वालिकासञ्चयं कत्वा, तथारूपे अनुपगमनीयट्ठाने पुन वतं समादाय गच्छतीति वुत्तं होति।&lt;br&gt;&#xA;१५६. ‘‘गण्ठनकिलेसो’’ति एतस्स ‘‘पलिबुन्धनकिलेसो’’ति अत्थवचनं, संसारे परिबुन्धनकिच्चो खेत्तवत्थुपुत्तदारादिविसयो रागादिकिलेसोति अत्थो। ‘‘एवंवादिताया’’ति इमिना लद्धिवसेनस्स नामं, न पनत्थतोति दस्सेति। याव हि सो मग्गेन समुग्घाटितो, ताव अत्थियेव। अयं पन वचनत्थो – ‘‘नत्थि मय्हं गण्ठो’’ति गण्हातीति निगण्ठोति। नाटस्साति एवंनामकस्स।&lt;/p&gt;</description>
    </item>
    <item>
      <title>०३. अम्बट्ठसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/03_ambaTThasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/03_ambaTThasuttavaNNanA/</guid>
      <description>&lt;p&gt;३. अम्बट्ठसुत्तवण्णना&lt;/p&gt;&#xA;&lt;h2 id=&#34;अदधनगमनवणणन&#34;&gt;अद्धानगमनवण्णना&lt;/h2&gt;&#xA;&lt;p&gt;२५४. एवं सामञ्ञफलसुत्तं संवण्णेत्वा इदानि अम्बट्ठसुत्तं संवण्णेन्तो यथानुपुब्बं संवण्णोकासस्स पत्तभावं विभावेतुं, सामञ्ञफलसुत्तस्सानन्तरं सङ्गीतस्स सुत्तस्स अम्बट्ठसुत्तभावं पकासेतुं ‘‘एवं मे सुतं…पे॰… कोसलेसूति अम्बट्ठसुत्त’’न्ति आह। एवमीदिसेसु। इतिसद्दो चेत्थ आदिअत्थो, पदत्थविपल्लासजोतको पन इतिसद्दो लुत्तनिद्दिट्ठो, आदिसद्दलोपो वा एस, उपलक्खणनिद्देसो वा। अपुब्बपदवण्णना नाम हेट्ठा अग्गहितताय अपुब्बस्स पदस्स अत्थविभजना। ‘‘हित्वा पुनप्पुनागत-मत्थं अत्थं पकासयिस्सामी’’ति (दी॰ नि॰ अट्ठ॰ १.गन्थारम्भकथा) हि वुत्तं, ‘‘अनुपुब्बपदवण्णना’’ति कत्थचि पाठो, सो अयुत्तोव टीकाय अनुद्धटत्ता, तथा असंवण्णितत्ता च।&lt;br&gt;&#xA;‘‘राजकुमारा गोत्तवसेन कोसला नामा’’ति (दी॰ नि॰ टी॰ १.२५४) आचरियेन वुत्तम्। अक्खरचिन्तका पन वदन्ति ‘‘कोसं लन्ति गण्हन्ति, कुसलं वा पुच्छन्तीति कोसला’’ति। जनपदिनोति जनपदवन्तो, जनपदस्स वा इस्सरा। ‘‘कोसला नाम राजकुमारा’’ति वुत्तेयेव सिद्धेपि ‘‘जनपदिनो’’ति वचनं सन्तेसुपि अञ्ञेसु तंतंनामपञ्ञातेसु तत्थ निवसन्तेसु जनपदिभावतो तेसमेव निवसनमुपादाय जनपदस्सायं समञ्ञाति दस्सनत्थम्। ‘‘तेसं निवासो’’ति इमिना ‘‘कोसलानं निवासा कोसला’’ति तद्धितं दस्सेति। ‘‘एकोपि जनपदो’’ति इमिना पन सद्दतोयेवेतं पुथुवचनं, अत्थतो पनेस एको एवाति विभावेति। अपि-सद्दो चेत्थ अनुग्गहे, तेन कामं एकोयेवेस जनपदो, तथापि इमिना कारणेन पुथुवचनमुपपन्नन्ति अनुग्गण्हाति। यदि एकोव जनपदो, कथं तत्थ बहुवचनन्ति आह ‘‘रुळ्हिसद्देना’’तिआदि, रुळ्हिसद्दत्ता बहुवचनमुपपन्नन्ति वुत्तं होति। निस्सितेसु पयुत्तस्स पुथुवचनस्स, पुथुभावस्स वा निस्सये अभिनिरोपना इध रुळ्हि, तेन वुत्तं आचरियेन इध चेव अञ्ञत्थ च मज्झिमागमटीकादीसु ‘‘अक्खरचिन्तका हि ईदिसेसु ठानेसु युत्ते विय ईदिसलिङ्गवचनानि इच्छन्ति, अयमेत्थ रुळ्हि यथा ‘अञ्ञत्थापि कुरूसु विहरति, अङ्गेसु विहरती’ति चा’’ति। केचि पन कोसलनामाभिनिरोपनमिच्छन्ति, अयुत्तमेतं पुथुवचनस्स अप्पयुज्जितब्बत्ता। नामाभिनिरोपनाय हि एकवचनम्पि भवति यथा ‘‘सीहो गायती’’ति। तब्बिसेसितेपि जनपदसद्दे जातिसद्दत्ता एकवचनमेव। तेनाह ‘‘तस्मिं कोसलेसु जनपदे’’ति, कोसलनामके तस्मिं जनपदेति अत्थो। अभूततो हि वोहारमत्तं रुळ्हि, भूततोयेव अत्थो विनिच्छिनितब्बो। यथा हि –&lt;br&gt;&#xA;‘‘सन्ति पुत्ता विदेहानं, दीघावु रट्ठवड्ढनो।&lt;br&gt;&#xA;ते रज्जं कारयिस्सन्ति, मिथिलायं पजापती’’ति॥ (जा॰ २.२२.२७६) आदीसु –&lt;br&gt;&#xA;तंपुत्तसङ्खातस्स एकत्थस्स रुळ्हिवसेन ‘‘पुत्ता’’ति बहुवचनपयोगो, तथा इधापि तन्निवाससङ्खातस्स एकत्थस्स रुळ्हिवसेन ‘‘कोसलेसू’’ति बहुवचनपयोगो होति। यथा च ‘‘पाणं न हञ्ञे, न च’दिन्नमादिये’’तिआदीसु (अ॰ नि॰ ८.४२, ४३, ४५) जातिवसेन बह्वत्थानमेकवचनपयोगो, तथा इधापि जातिवसेन अवयवप्पभेदेन बह्वत्थस्स ‘‘जनपदे’’ति एकवचनपयोगो होति। वुत्तञ्च आचरियेन मज्झिमागमटीकायं ‘‘तब्बिसेसनेपि जनपदसद्दे जातिसद्दे एकवचनमेव। तेनाह ‘तस्मिं अङ्गेसु जनपदे’ति’’।&lt;br&gt;&#xA;एवं रुळ्हिवसेन बहुम्हि विय वत्तब्बे बहुवचनं दस्सेत्वा इदानि बह्वत्थवसेन बहुम्पि एव वत्तब्बे बहुवचनं दस्सेन्तो ‘‘पोराणा पनाहू’’तिआदिमाह। पन-सद्दो चेत्थ विसेसत्थजोतनो, तेन पुथुअत्थविसयताय एवेतं पुथुवचनं, न रुळ्हिवसेनाति वक्खमानं विसेसं जोतेति। सो हि पदेसो तियोजनसतपरिमाणताय बहुप्पभेदोति, इमस्मिं पन नये तेसु कोसलेसु जनपदेसूति अत्थो वेदितब्बो। महापनादन्ति महापनादजातक (जा॰ १.३.४०, ४१, ४२) सुरुचिजातकेसु (जा॰ १.१४.१०२ आदयो) आगतं सुरुचिनो नाम विदेहरञ्ञो पुत्तं महापनादनामकं राजकुमारम्। नानानाटकानीति भण्डुकण्डपण्डुकण्डपमुखानि छसतसहस्सानि नानाविधनाटकानि, कत्थचि पन आदिसद्दोपि दिट्ठो, सो जातकट्ठकथायं न दिस्सति, यदि च दिस्सति, तेन नटलङ्घकादीनं सङ्गहो दट्ठब्बो। सितमत्तम्पीति मिहितमत्तम्पि। तस्स किर दिब्बनाटकानं अनन्तरभवेयेव दिट्ठत्ता मनुस्सनाटकानं नच्चं अमनुञ्ञं अहोसि। नङ्गलानिपि छड्डेत्वाति कसिकम्मप्पहानवसेन नङ्गलानि पहाय, निदस्सनमत्तञ्चेतम्। न हि केवलं कस्सका एव, अथ खो अञ्ञेपि उभयरट्ठवासिनो मनुस्सा अत्तनो अत्तनो किच्चं पहाय तस्मिं मङ्गलट्ठाने सन्निपतिंसु। तदा किर महापनादकुमारस्स पासादमङ्गलं, छत्तमङ्गलं, आवाहमङ्गलन्ति तीणि मङ्गलानि एकतो अकंसु, कासिविदेहरट्ठवासिनोपि तत्थ सन्निपतित्वा अतिरेकसत्तवस्सानि छणमनुभविंसूति, अधुना पन ‘‘नङ्गलादीनी’’ति पाठो दिस्सति, सो न पोराणपाठो टीकायमनुद्धटत्ता।&lt;br&gt;&#xA;महाजनकाये सन्निपतितेति केचि ‘‘पहंसनविधिं दस्सेत्वा राजकुमारं हासापेस्सामा’’ति, केचि ‘‘तं कीळनं पस्सिस्सामा’’ति एवं महाजनसमूहे सन्निपतिते। अतुलम्बाभिरुहनदारुचितकपवेसनादि नानाकीळायो दस्सेत्वा। सक्कपेसितो किर दिब्बनाटको राजङ्गणे आकासे ठत्वा उपड्ढभागं नाम दस्सेति, एकोव हत्थो, एको पादो, एकं अक्खि, एका दाठा नच्चति चलति, उपड्ढं फन्दति, सेसं निच्चलमहोसि, तं दिस्वा महापनादो थोकं हसितमकासि, इममत्थं सन्धाय ‘‘सो दिब्बनाटकं दस्सेत्वा हसापेसी’’ति वुत्तम्। सुहज्जा नाम विस्सासिका ‘‘सुट्ठु हदयमेतेस’’न्ति कत्वा। आदिसद्देन ञातकपरिजनादीनं सङ्गहो। तस्माति तथा वचनतो। तं कुसलन्ति वचनं उपादायाति एत्थ ‘‘कच्चि कुसलं? आम कुसल’’न्ति वचनपटिवचनवसेन पवत्तकुसलवादिताय ते मनुस्सा आदितो ‘‘कुसला’’ति समञ्ञं लभिंसु, तेसं कुसलानं इस्सराति राजकुमारा कोसला नाम जाता, तेसं निवासट्ठानताय पन पदेसो कोसलाति पुब्बे वुत्तनयमेव। तेनाह ‘‘सो पदेसो कोसलाति वुच्चती’’ति। एवं मज्झिमागमटीकायं आचरियेनेव वुत्तम्। तत्रायमधिप्पायो सिया – ‘‘सो पदेसो कोसलाति वुच्चती’’ति सञ्ञीसञ्ञा यथाक्कमं एकवचनबहुवचनवसेन वुत्तत्ता पुरिमनये विय इधापि रुळ्हिवसेनेव बहुवचनं होति। राजकुमारानं नामलाभहेतुमत्तञ्हेत्थ विसेसोति। इध पन आचरियेन एवं वुत्तं सो पदेसोति पदेससामञ्ञतो वुत्तं, वचनविपल्लासेन वा, ते पदेसाति अत्थो। कोसलाति वुच्चति कुसला एव कोसलाति कत्वा’’ति (दी॰ नि॰ टी॰ १.२५४) तत्रायमधिप्पायो सिया – सो पदेसोति जातिसद्दवसेन, वचनविपल्लासेन वा वुत्तत्ता पुथुअत्थविसयताय एव बहुवचनं होति। पदेसस्स नामलाभहेतु हेत्थ विसेसोति। ‘‘कुसल’’न्ति हि वचनमुपादाय रुळ्हिनामवसेन वुत्तनयेन कोसला यथा ‘‘येवापनकं, नतुम्हाकवग्गो’’ति। अपिच वचनपटिवचनवसेन ‘‘कुसल’’न्ति वदन्ति एत्थाति कोसला। विचित्रा हि तद्धितवुत्तीति। कुसलन्ति च आरोग्यं ‘‘कच्चि नु भोतो कुसलं, कच्चि भोतो अनामय’’न्तिआदीसु (जा॰ १.१५.१४५; जा॰ २.२०.१२९) विय, कच्चि तुम्हाकं आरोग्यं होतीति अत्थो, छेकं वा ‘‘कुसला नच्चगीतस्स , सिक्खिता चातुरित्थियो’’तिआदीसु (जा॰ २.२२.९४) विय, कच्चि तेसं नाटकानं छेकता होतीति अत्थो।&lt;br&gt;&#xA;चरणं चारिका, चरणं वा चारो, सो एव चारिका, तयिदं मग्गगमनमेव इधाधिप्पेतं, न चुण्णिकगमनमत्तन्ति दस्सेतुं ‘‘अद्धानगमन’’न्ति वुत्तं, भावनपुंसकञ्चेतं, अद्धानगमनसङ्खाताय चारिकाय चरमानोति वुत्तं होति, अभेदेपि वा भेदवोहारेन वुत्तं यथा ‘‘दिवाविहारं निसीदी’’ति, (म॰ नि॰ १.२५६) अद्धानगमनसङ्खातं चारिकं चरमानो, चरणं करोन्तोति अत्थो। सब्बत्थको हि करभूधातूनमत्थोति। ‘‘अद्धानमग्ग’’न्तिपि कत्थचि पाठो, सो न सुन्दरो। न हि चारिकासद्दो मग्गवाचकोति। इदानि तं विभागेन दस्सेत्वा इधाधिप्पेतं नियमेन्तो ‘‘चारिका च नामेसा’’तिआदिमाह। सावकानम्पि रुळ्हिवसेन चारिकाय सम्भवतो ततो विसेसेति ‘‘भगवतो’’ति इमिना। तथा हि मज्झिमागमट्ठकथायं वुत्तं ‘‘चारिकं चरमानोति एत्थ किञ्चापि अयं चारिका नाम महाजनसङ्गहत्थं बुद्धानंयेव लब्भति, बुद्धे उपादाय पन रुळ्हिसद्देन सावकानम्पि वुच्चति किलञ्जादीहि कतबीजनीपि तालवण्टं विया’’ति। दूरेपीति एत्थ पि-सद्देन, अपि-सद्देन वा नातिदूरेपीति सम्पिण्डनं तत्थापि चारिकासम्भवतो। बोधनेय्यपुग्गलन्ति चतुसच्चपटिवेधवसेन बोधनारहपुग्गलम्। सहसा गमनन्ति सीघगमनम्। ‘‘महाकस्सपस्स पच्चुग्गमनादीसू’’ति वुत्तमेव सरूपतो दस्सेति ‘‘भगवा ही’’तिआदिना। पच्चुग्गच्छन्तोति पटिमुखं गच्छन्तो, पच्चुट्ठहन्तोति अत्थो। ‘‘तथा’’ति इमिना ‘‘तिंसयोजन’’न्ति पदमनुकड्ढति। पक्कुसाति नाम गन्धारराजा। महाकप्पिनो नाम कुक्कुटवतीराजा। धनियो नाम कोरण्डसेट्ठिपुत्तो गोपो।&lt;br&gt;&#xA;एवं धम्मगरुताकित्तनमुखेन महाकस्सपपच्चुग्गमनादीनि (सं॰ नि॰ अट्ठ॰ २.१५४) एकदेसेन दस्सेत्वा इदानि वनवासितिस्ससामणेरस्स वत्थुं वित्थारेत्वा चारिकं दस्सेतुं ‘‘एकदिवस’’न्तिआदि आरद्धम्। को पनेस तिस्ससामणेरो नाम? सावत्थियं धम्मसेनापतिनो उपट्ठाककुले जातो महापुञ्ञो ‘‘पिण्डपातदायकतिस्सो, कम्बलदायकतिस्सो’’ति च पुब्बे लद्धनामो पच्छा ‘‘वनवासितिस्सो’’ति पाकटो खीणासवसामणेरो। वित्थारो धम्मपदे (ध॰ प॰ अट्ठ॰ १.७४ वनवासीतिस्ससामणेरवत्थु)। आकासगामीहि सद्धिं आकासेनेव गन्तुकामो भगवा ‘‘छळभिञ्ञानं आरोचेही’’ति अवोच। तस्साति तिस्ससामणेरस्स। तन्ति भगवन्तं सद्धिं भिक्खुसङ्घेन चीवरं पारुपन्तम्। नो थेरो नो ओरमत्तको वताति सम्बन्धो, गुणेन लामकप्पमाणिको नो होतीति अत्थो।&lt;br&gt;&#xA;अत्तनो पत्तासनेति भिक्खूनं आसनपरियन्ते। तेसं गामिकानं दानपटिसंयुत्तं मङ्गलं वत्वा। कस्मा पन सदेवकस्स लोकस्स मग्गदेसकोपि समानो भगवा एवमाहाति चोदनं सोधेतुं ‘‘भगवा किरा’’तिआदि वुत्तम्। मग्गदेसकोति निब्बानमग्गस्स, सुगतिमग्गस्स वा देसको।&lt;br&gt;&#xA;तायाति अरञ्ञसञ्ञाय। सङ्घकम्मवसेन सिज्झमानापि उपसम्पदा सत्थु आणावसेन सिज्झनतो ‘‘बुद्धदायज्जं ते दस्सामी’’ति वुत्तन्ति वदन्ति। अपरे पन ‘‘अपरिपुण्णवीसतिवस्सस्सेव तस्स उपसम्पदं अनुजानन्तो सत्था ‘बुद्धदायज्जं ते दस्सामी’ति अवोचा’’ति वदन्ति। धम्मसेनापतिना उपज्झायेन उपसम्पादेत्वा, ततोयेवेस धम्मसेनापतिनो सद्धिविहारिकोति अट्ठकथासु वुत्तो। धम्मपदट्ठकथायं पन धम्मसेनापतिआदिथेरानं चत्तालीसभिक्खुसहस्सपरिवारानं अत्तनो अत्तनो परिवारेहि सद्धिं पच्चेकं गमनं, भगवतो च एककस्सेव गमनं खुद्दकभाणकानं मतेन वुत्तं, इध, पन मज्झिमागमट्ठकथायञ्च (म॰ नि॰ अट्ठ॰ २.६५) अञ्ञथा गमनं दीघभाणकमज्झिमभाणकानं मतेनाति दट्ठब्बम्। अयन्ति महाकस्सपादीनमत्थाय चारिका। यं पन अनुग्गण्हन्तस्स भगवतो गमनं, अयं अतुरितचारिका नामाति सम्बन्धो।&lt;br&gt;&#xA;इमं पन चारिकन्ति अतुरितचारिकम्। महामण्डलन्ति मज्झिमदेसपरियापन्नेनेव बाहिरिमेन पमाणेन परिच्छिन्नत्ता महन्ततरं मण्डलम्। मज्झिममण्डलन्ति इतरेसं उभिन्नं वेमज्झे पवत्तं मण्डलम्। अन्तोमण्डलन्ति इतरेहि खुद्दकं मण्डलं, इतरेसं वा अन्तोगधत्ता अन्तिमं मण्डलं, अब्भन्तरिमं मण्डलन्ति वुत्तं होति। किं पनिमेसं पमाणन्ति आह ‘‘कत्था’’तिआदि। तत्थ नवयोजनसतिकता मज्झिमदेसपरियापन्नवसेनेव गहेतब्बा ततो परं अतुरितचारिकाय अगमनतो। तदुत्तरि हि तुरितचारिकाय एव तथागतो गच्छति, न अतुरितचारिकाय। पवारेत्वाव चारिकाचरणं बुद्धाचिण्णन्ति वुत्तं ‘‘महापवारणाय पवारेत्वा’’तिआदि। पाटिपददिवसेति पठमकत्तिकपुण्णमिया अनन्तरे पाटिपदवसे। समन्ताति गतगतट्ठानस्स चतूसु पस्सेसु समन्ततो। महाजनकायस्स सन्निपतनतो पुरिमं पुरिमं आगता निमन्तेतुं लभन्ति। तथा सन्निपतनमेव दस्सेतुं ‘‘इतरेसू’’तिआदि वुत्तम्। समथविपस्सना तरुणा होन्तीति एत्थ समथस्स तरुणभावो उपचारसमाधिवसेन, विपस्सनाय पन सङ्खारपरिच्छेदञाणं, कङ्खावितरणञाणं, सम्मसनञाणं, मग्गामग्गञाणन्ति चतुन्नं ञाणानं वसेन वेदितब्बो। तरुणविपस्सनाति हि तेसं चतुन्नं ञाणानमधिवचनम्। पवारणासङ्गहं दत्वाति अनुमतिदानवसेन दत्वा। कत्तिकपुण्णमायन्ति पच्छिमकत्तिकपुण्णमियम्। ‘‘मिगसिरस्स पठमपाटिपददिवसे’’ति इदं मज्झिमदेसवोहारवसेन मिगसिरमासस्स पठमं पाटिपददिवसं सन्धाय वुत्तं, एतरहि पवत्तवोहारवसेन पन पच्छिमकत्तिकमासस्स काळपक्खपाटिपददिवसो वेदितब्बो।&lt;br&gt;&#xA;अञ्ञेनपि कारणेनाति भिक्खूनं समथविपस्सनातरुणभावतो अञ्ञेनपि मज्झिममण्डले वेनेय्यानं ञाणपरिपाकादिकारणेन। चतुमासन्ति आसळ्हीपुण्णमिया पाटिपदतो याव पच्छिमकत्तिकपुण्णमी, ताव चतुमासम्। ‘‘समन्ता योजनसत’’न्तिआदिना वुत्तनयेनेव। वसनं वस्सं, वसनकिरिया, वुत्थं वसितं वस्समस्साति वुत्थवस्सो, तस्स। तथागतेन विनेतब्बत्ता ‘‘भगवतो वेनेय्यसत्ता’’ति सामिनिद्देसो वुत्तो, कत्तुनिद्देसो वा एस। वेनेय्यसत्ताति च चरितानुरूपं विनेतब्बसत्ता। इन्द्रियपरिपाकं आगमयमानोति सद्धादिइन्द्रियानं विमुत्तिपरिपाचनभावेन परिपक्कं पटिमानेन्तो। फुस्समाघफग्गुणचित्तमासानं अञ्ञतरमासस्स पठमदिवसे निक्खमनतो मासनियमो एत्थ न कतोति दट्ठब्बम्। तेनाह ‘‘एकमासं वा द्वितिचतुमासं वा तत्थेव वसित्वा’’ति। तत्थेवाति वस्सूपगमनट्ठाने एव। ‘‘सत्तहि वा’’तिआदि ‘‘एकमासं वा’’तिआदिना यथाक्कमं योजेतब्बं – यदि अपरम्पि एकमासं तत्थेव वसति, सत्तहि मासेहि चारिकं परियोसापेति। यदि द्विमासं छहि, यदि तिमासं पञ्चहि, यदि चतुमासं तत्थेव वसति, चतूहि मासेहि चारिकं परियोसापेतीति। कस्मा पन चारिकागमनन्ति आसङ्कानिवत्तनत्थं ‘‘इती’’तिआदि वुत्तम्। अतिरेकं जरादुब्बलो बाळ्हजिण्णो। ते कदा पस्सिस्सन्ति, न पस्सिस्सन्ति एव। लोकानुकम्पकायाति लोकानुकम्पकाय एव। तेन वुत्तं ‘‘न चीवरादिहेतू’’ति।&lt;br&gt;&#xA;जङ्घविहारवसेनाति जङ्घाहि विचरणवसेन, जङ्घाहि विचरित्वा तत्थ तत्थ कतिपाहं निवसनवसेन वा। सब्बिरियापथसाधारणञ्हि विहारवचनम्। सरीरफासुकत्थायाति एकस्मिंयेव ठाने निबद्धवासवसेन उस्सन्नधातुकस्स सरीरस्स विचरणेन फासुभावत्थाय। अट्ठुप्पत्तिकालाभिकङ्खनत्थायाति अग्गिक्खन्धोपमसुत्त (अ॰ नि॰ ७.७२) मघदेवजातकादि (जा॰ १.१.९) देसनानं विय धम्मदेसनाय अभिकङ्खितब्बअट्ठुप्पत्तिकालत्थाय, अट्ठुप्पत्तिकालस्स वा अभिकङ्खनत्थाय, अट्ठुप्पत्तिकाले धम्मदेसनत्थायाति वुत्तं होति। सिक्खापदपञ्ञापनत्थायाति सुरापानसिक्खापदादि (पाचि॰ ३२७, ३२८, ३२९) पञ्ञापने विय सिक्खापदानं पञ्ञापनत्थाय। बोधनत्थायाति अङ्गुलिमालादयो (म॰ नि॰ २.३४७) विय बोधनेय्यसत्ते चतुसच्चबोधनत्थाय। महताति महतिया। कञ्चि, कतिपये वा पुग्गले उद्दिस्स चारिका निबद्धचारिका। तदञ्ञा सम्बहुले उद्दिस्स गामनिगमनगरपटिपाटिया चारिका अनिबद्धचारिका। तेनाह ‘‘तत्था’’तिआदि। यं चरतीति किरियापरामसनम्।&lt;br&gt;&#xA;‘‘एसा इध अधिप्पेता’’ति वुत्तमेव वित्थारतो दस्सेतुं ‘‘तदा किरा’’तिआदि वुत्तम्। दससहस्सिलोकधातुयाति जातिक्खेत्तभूतं दससहस्सचक्कवाळं सन्धाय वुत्तम्। कस्माति चे? तत्थेव भब्बसत्तानं सम्भवतो। तत्थ हि सत्ते भब्बे परिपक्किन्द्रिये पस्सितुं बुद्धञाणं अभिनीहरित्वा ठितो भगवा ञाणजालं पत्थरतीति वुच्चति, इदञ्च देवब्रह्मानं वसेन वुत्तम्। मनुस्सा पन इमस्मिंयेव चक्कवाळे, इमस्मिंयेव च सपरिवारे जम्बुदीपे बोधनेय्या होन्ति। बोधनेय्यबन्धवेति बोधनेय्यसत्तसङ्खाते भगवतो बन्धवे। गोत्तादिसम्बन्धा विय हि सच्चपटिवेधसम्बन्धा वेनेय्या भगवतो बन्धवा नामाति। गोचरभावूपगमनं सन्धाय ‘‘सब्बञ्ञुतञ्ञाणजालस्स अन्तो पविट्ठो’’ति वुत्तम्। भगवा किर महाकरुणासमापत्तिं समापज्जित्वा ततो वुट्ठाय ‘‘ये सत्ता भब्बा परिपक्कञाणा, ते मय्हं ञाणस्स उपट्ठहन्तू’’ति चित्तं अधिट्ठाय समन्नाहरति, तस्स सहसमन्नाहारा एको वा द्वे वा सम्बहुला वा तदा विनयूपगा वेनेय्या ञाणस्स आपाथमागच्छन्ति, अयमेत्थ बुद्धानुभावो। एवमापाथगतानं पन नेसं उपनिस्सयं पुब्बचरियं, पुब्बहेतुं, सम्पति वत्तमानञ्च पटिपत्तिं ओलोकेति। वेनेय्यसत्तपरिग्गण्हनत्थञ्हि समन्नाहारे कते पठमं नेसं वेनेय्यभावेन उपट्ठानं होति, अथ ‘‘किं नु खो भविस्सती’’ति सरणगमनादिवसेन कञ्चि निप्फत्तिं वीमंसमानो पुब्बूपनिस्सयादीनि ओलोकेति। तेनाह ‘‘अथ भगवा’’तिआदि। सोति अम्बट्ठो। वादपटिवादं कत्वाति ‘‘एवं नु ते अम्बट्ठा’’तिआदिना (दी॰ नि॰ १.२६२) मया वुत्तवचनस्स ‘‘ये च खो ते भो गोतम मुण्डका समणका’’तिआदिना (दी॰ नि॰ १.२६३) पटिवचनं दत्वा, असब्भिवाक्यन्ति असप्पुरिसवाचं, तिक्खत्तुं इब्भवादनिपातनवसेन नानप्पकारं साधुसभावाय वाचाय वत्तुमयुत्तं वाक्यं वक्खतीति वुत्तं होति। निब्बिसेवनन्ति विगततुदनं, मानदप्पवसेन अपगतपरिनिप्फन्दनन्ति अत्थो।&lt;br&gt;&#xA;अवसरितब्बन्ति उपगन्तब्बम्। तस्स गामस्स इदं नाममत्तं, किमेत्थ अत्थपरियेसनायाति वुत्तं ‘‘इज्झानङ्गलन्तिपि पाठो’’ति। ‘‘येन दिसाभागेना’’ति करणनिद्देसानुरूपं करणत्थे उपयोगवचनन्ति दस्सेति ‘‘तेन अवसरी’’ति इमिना। ‘‘यस्मिं पदेसे’’ति पन भुम्मनिद्देसानुरूपं ‘‘तं वा अवसरी’’ति वुत्तम्। तदुभयमेवत्थं विवरति ‘‘तेन दिसाभागेना’’तिआदिना। गतोति उपगतो, अगमासीति अत्थो। पुन गतोति सम्पत्तो, सम्पापुणीति अत्थो। ‘‘इच्छानङ्गले’’ति इदं तदा भगवतो गोचरगामनिदस्सनं, समीपत्थे चेतं भुम्मम्। ‘‘इच्छानङ्गलवनसण्डे’’ति इदं पन निवासट्ठानदस्सनं, निप्परियायतो अधिकरणे चेतं भुम्मन्ति तदुभयम्पि पदं विसेसत्थदस्सनेन विवरन्तो ‘‘इच्छानङ्गलं उपनिस्साया’’तिआदिमाह । ‘‘सीलखन्धावार’’न्तिआदि वुत्तनयेन वेनेय्यहितसमपेक्खनवसेनेव भगवतो विहारदस्सनम्। तत्थ धम्मराजस्स भगवतो सब्बसो अधम्मनिग्गण्हनपरा एव पटिपत्ति, सा च सीलसमाधिपञ्ञावसेनाति सीलादित्तयस्सेव गहणम्। सीलखन्धावारन्ति चक्कवत्तिरञ्ञो दारुइट्ठकादिकतं खन्धावारसदिसं सीलसङ्खातं खन्धावारं बन्धित्वा विहरतीति सम्बन्धो। दारुक्खन्धादीहि आसमन्ततो वरन्ति परिक्खिपन्ति एत्थाति हि खन्धावारो अ-कारस्स दीघं कत्वा, राजूनं अचिरनिवासट्ठानम्। तत्थ पन भगवतो अचिरनिवसनकिरियासम्बन्धमत्तेन भयनिवारणट्ठेन तंसदिसताय सीलम्पि तथा वुच्चति। समाधिकोन्तन्ति सम्मासमाधिसङ्खातं मङ्गलसत्तिम्। सब्बञ्ञुतञ्ञाणपदन्ति सब्बञ्ञुतञ्ञाणसङ्खातं जयमन्तपदम्। परिवत्तयमानोति परिजप्पमानो। ‘‘सब्बञ्ञुतञ्ञाणसर’’न्तिपि पाठो, सब्बञ्ञुतञ्ञाणवजिरग्गसरं अपरापरं सम्परिवत्तमानोति अत्थो। यथाभिरुचितेन विहारेनाति सब्बविहारसाधारणदस्सनं, दिब्बविहारादीसु येन येन अत्तना अभिरुचितेन विहारेन विहरतीति अत्थो।&lt;/p&gt;</description>
    </item>
    <item>
      <title>०४. सोणदण्डसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/04_soNadaNDasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/04_soNadaNDasuttavaNNanA/</guid>
      <description>&lt;p&gt;४. सोणदण्डसुत्तवण्णना&lt;br&gt;&#xA;३००. एवं अम्बट्ठसुत्तं संवण्णेत्वा इदानि सोणदण्डसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, अम्बट्ठसुत्तस्सानन्तरं सङ्गीतस्स सुत्तस्स सोणदण्डसुत्तभावं वा पकासेतुं ‘‘एवं मे सुतं…पे॰… अङ्गेसूति सोणदण्डसुत्त’’न्ति आह। सुन्दरभावेन सातिसयानि अङ्गानि एतेसमत्थीति अङ्गा। तद्धितपच्चयस्स अतिसयविसिट्ठे अत्थिताअत्थे पवत्तितो, पधानतो राजकुमारा, रुळ्हिवसेन पन जनपदोति वुत्तं ‘‘अङ्गा नामा’’तिआदि। इधापि अधिप्पेता, न अम्बट्ठसुत्ते एव। ‘‘तदा किरा’’तिआदि तस्सा चारिकाय कारणवचनम्। आगमने आदीनवं दस्सेत्वा पटिक्खिपनवसेन आगन्तुं न दस्सन्ति, नानुजानिस्सन्तीति अधिप्पायो।&lt;br&gt;&#xA;नीलासोककणिकारकोविळारकुन्दराजरुक्खादिसम्मिस्सताय तं चम्पकवनं नीलादिपञ्चवण्णकुसुमपटिमण्डितं, न चम्पकरुक्खानञ्ञेव नीलादिपञ्चवण्णकुसुमतायाति वदन्ति, तथारूपाय पन धातुया चम्पकरुक्खाव नीलादिपञ्चवण्णम्पि कुसुमं पुप्फन्ति। इदानिपि हि कत्थचि देसे दिस्सन्ति, एवञ्च यथारुतम्पि अट्ठकथावचनं उपपन्नं होति। कुसुमगन्धसुगन्धेति वुत्तनयेन सम्मिस्सकानं, सुद्धचम्पकानं वा कुसुमानं गन्धेहि सुगन्धे। एवं पन वदन्तो न मापनकालेयेव तस्मिं नगरे चम्पकरुक्खा उस्सन्ना, अथ खो अपरभागेपीति दस्सेति। मापनकाले हि चम्पकरुक्खानमुस्सन्नताय तं नगरं ‘‘चम्पा’’ति नामं लभि। इस्सरत्ताति अधिपतिभावतो। सेना एतस्स अत्थीति सेनिको, स्वेव सेनियो। बहुभावविसिट्ठा चेत्थ अत्थिता तद्धितपच्चयेन जोतिताति वुत्तं ‘‘महतिया सेनाय समन्नागतत्ता’’ति। सारसुवण्णसदिसतायाति उत्तमजातिसुवण्णसदिसताय। चूळदुक्खक्खन्धसुत्तट्ठकथायं पन एवं वुत्तं ‘‘सेनियो’’ति तस्स नामं, बिम्बीति अत्तभावस्स नामं वुच्चति, सो तस्स सारभूतो दस्सनीयो पासादिको अत्तभावसमिद्धिया बिम्बिसारोति वुच्चती’’ति (म॰ नि॰ अट्ठ॰ १.१८०)।&lt;br&gt;&#xA;३०१-२. संहताति सन्निपतनवसेन सङ्घटिता, सन्निपतिताति वुत्तं होति। एकेकिस्साय दिसायाति एकेकाय पदेसभूताय दिसाय। पाळियं ब्राह्मणगहपतिकानमधिप्पेतत्ता ‘‘सङ्घिनो’’ति वत्तब्बे ‘‘सङ्घी’’ति पुथुत्ते एकवचनं वुत्तन्ति दस्सेति ‘‘एतेस’’न्ति इमिना। एवं आचरियेन (दी॰ नि॰ टी॰ १.३०१, ३०२) वुत्तं, सङ्घीति पन दीघवसेन बहुवचनम्पि दिस्सति। अगणाति असमूहभूता अगणबन्धा, ‘‘अगणना’’तिपि पाठो, अयमेवत्थो, सङ्ख्यात्थस्स अयुत्तत्ता। न हि तेसं सङ्ख्या अत्थीति। इदं वुत्तं होति – पुब्बे अन्तोनगरे अगणापि पच्छा बहिनगरे गणं भूता पत्ताति गणीभूताति। अभूततब्भावे हि करासभूयोगे अ-कारस्स ई-कारादेसो, ईपच्चयो वा। राजराजञ्ञादीनं दण्डधरो पुरिसोव ततो ततो खत्तियानं तायनतो रक्खणतो खत्ता निरुत्तिनयेन। सो हि यत्थ तेहि पेसितो, तत्थ तेसं दोसं परिहरन्तो युत्तपत्तवसेन पुच्छितमत्थं कथेति। तेनाह ‘‘पुच्छितपञ्हे ब्याकरणसमत्थो’’ति। कुलापदेसादिना महती मत्ता पमाणमेतस्साति महामत्तो।&lt;/p&gt;</description>
    </item>
    <item>
      <title>०५. कूटदन्तसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/05_kUTadantasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/05_kUTadantasuttavaNNanA/</guid>
      <description>&lt;p&gt;५. कूटदन्तसुत्तवण्णना&lt;br&gt;&#xA;३२३. एवं सोणदण्डसुत्तं संवण्णेत्वा इदानि कूटदन्तसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, सोणदण्ड सुत्तस्सानन्तरं सङ्गीतस्स सुत्तस्स कूटदन्तसुत्तभावं वा पकासेतुं ‘‘एवं मे सुतं…पे॰… मगधेसूति कूटदन्तसुत्त’’न्ति आह। ‘‘मगधा नाम जनपदिनो राजकुमारा’’तिआदीसु अम्बट्ठसुत्ते कोसलजनपदवण्णनायं अम्हेहि वुत्तनयो यथारहं नेतब्बो। अयं पनेत्थ विसेसो – मगेन सद्धिं धावन्तीति मगधा, राजकुमारा, मंसेसु वा गिज्झन्तीति मगधा निरुत्तिनयेन। रुळ्हितो, पच्चयलोपतो च तेसं निवासभूतेपि जनपदे वुद्धि न होतीति नेरुत्तिका। जनपदनामेयेव बहुवचनं, न जनपदसद्दे जातिसद्दत्ताति वुत्तं ‘‘तस्मिं मगधेसु जनपदे’’ति। इतो परन्ति ‘‘मगधेसू’’ति पदतो परं ‘‘चारिकं चरमानो’’तिआदिवचनम्। पुरिमसुत्तद्वयेति अम्बट्ठसोणदण्डसुत्तद्वये। वुत्तनयमेवाति यं तत्थ आगतसदिसं इधागतं, तं अत्थवण्णनातो वुत्तनयमेव, तत्थ वुत्तनयेनेव वेदितब्बन्ति वुत्तं होति। ‘‘तरुणो अम्बरुक्खो अम्बलट्ठिका’’ति ब्रह्मजालसुत्तवण्णनायं (दी॰ नि॰ अट्ठ॰ १.२) वुत्तत्ता ‘‘अम्बलट्ठिका ब्रह्मजाले वुत्तसदिसावा’’ति आह।&lt;br&gt;&#xA;यञ्ञावाटं सम्पादेत्वा महायञ्ञं उद्दिस्स सविञ्ञाणकानि, अविञ्ञाणकानि च यञ्ञूपकरणानि उपट्ठपितानीति अत्थं सन्धाय ‘‘महायञ्ञो उपक्खटो’’ति पाळियं वुत्तं, तं पनेतं उपकरणं तेसं तथा सज्जनमेवाति दस्सेति ‘‘सज्जितो’’ति इमिना। वच्छतरसतानीति युवभावप्पत्तानि बलववच्छसतानि। वच्छानं विसेसाति हि वच्छतरा, ते पन वच्छा एव होन्ति, न दम्मा, न च बलीबद्दाति आह ‘‘वच्छसतानी’’ति। अयं आचरियमति (दी॰ नि॰ टी॰ १.३२३)। तर-सद्दो वा अनत्थकोति वुत्तं ‘‘वच्छसतानी’’ति। एवञ्हि सब्बोपि वच्छप्पभेदो सङ्गहितो होति। एतेति उसभादयो उरब्भपरियोसाना। अनेकेसन्ति अनेकजातिकानम्। मिगपक्खीनन्ति महिंसरुरुपसदकुरुङ्गगोकण्णमिगानञ्चेव मोरकपिञ्जरवट्टकतित्तिर लापादिपक्खीनञ्च। सङ्ख्यावसेन अनेकतं सत्तसतग्गहणेन परिच्छिन्दितुं ‘‘सत्तसत्तसतानी’’ति वुत्तं, सत्तसतानि, सत्तसतानि चाति अत्थो। थूणन्ति यञ्ञोपकरणानं मिगपक्खीनं बन्धनत्थम्भम्। यूपोतिपि तस्स नामम्। तेनाह ‘‘यूपसङ्खात’’न्ति।&lt;br&gt;&#xA;३२८. विधाति विप्पटिसारविनोदना। यो हि यञ्ञसङ्खातस्स पुञ्ञस्स उपक्किलेसो, तस्स विधमनतो निवारणतो निरोधनतो विधा वुच्चन्ति विप्पटिसारविनोदना, ता एव पुञ्ञाभिसन्दं अविच्छिन्दित्वा ठपेन्तीति ‘‘ठपना’’ति च वुत्ता। अविप्पटिसारतो एव हि उपरूपरि पुञ्ञाभिसन्दप्पवत्तीति। ठपना चेता यञ्ञस्स आदिमज्झपरियोसानवसेन तीसु कालेसु पवत्तिया तिप्पकाराति आह ‘‘तिट्ठपन’’न्ति। परिक्खारसद्दो चेत्थ परिवारपरियायो ‘‘परिकरोन्ति यञ्ञं अभिसङ्खरोन्ती’’ति कत्वा। तेनाह ‘‘सोळसपरिवार’’न्ति।&lt;/p&gt;</description>
    </item>
    <item>
      <title>०६. महालिसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/06_mahAlisuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/06_mahAlisuttavaNNanA/</guid>
      <description>&lt;p&gt;६. महालिसुत्तवण्णना&lt;/p&gt;&#xA;&lt;h2 id=&#34;बरहमणदतवतथवणणन&#34;&gt;ब्राह्मणदूतवत्थुवण्णना&lt;/h2&gt;&#xA;&lt;p&gt;३५९. एवं कूटदन्तसुत्तं संवण्णेत्वा इदानि महालिसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, कूटदन्तसुत्तस्सानन्तरं सङ्गीतस्स सुत्तस्स महालिसुत्तभावं वा पकासेतुं ‘‘एवं मे सुतं…पे॰… वेसालियन्ति महालिसुत्त’’न्ति आह। पुनप्पुनं विसालभावूपगमनतोति एत्थायं सङ्खेपो – बाराणसिरञ्ञो किर अग्गमहेसिया मंसपेसिगब्भेन द्वे दारका निब्बत्ता धीता च पुत्तो च, तेसं अञ्ञमञ्ञं विवाहेन सोळसक्खत्तुं पुत्तधीतुवसेन द्वे द्वे दारका विजाता। ततो तेसं दारकानं यथाक्कमं वड्ढेन्तानं पच्चेकं सपरिवारानं आरामुय्याननिवासट्ठानपरिवारसम्पत्तिं गहेतुं अप्पहोनकताय नगरं तिक्खत्तुं गावुतन्तरेन गावुतन्तरेन परिक्खिपिंसु, एवं तस्स पुनप्पुनं तिपाकारपरिक्खेपेन विसालभावमुपगतत्ता ‘‘वेसाली’’त्वेव नामं जातम्। तेन वुत्तं ‘‘पुनप्पुनं विसालभावूपगमनतो वेसालीति लद्धनामके नगरे’’ति। वित्थारकथा चेत्थ महासीहनादसुत्तवण्णनाय, (म॰ नि॰ अट्ठ॰ १.१४६) रतनसुत्तवण्णनाय (खु॰ पा॰ अट्ठ॰ वेसालिवत्थु; सु॰ नि॰ अट्ठ॰ १.रतनसुत्तवण्णना) च गहेतब्बा। बहिनगरेति नगरतो बहि, न अम्बपालिवनं विय अन्तोनगरस्मिम्। सयंजातन्ति सयमेव जातं अरोपिमम्। महन्तभावेनाति रुक्खगच्छानं, ठितोकासस्स च महन्तभावेन। तेनेवाह ‘‘हिमवन्तेन सद्धिं एकाबद्धं हुत्वा’’ति। यं पन वेनयिकानं मतेन विनयट्ठकथायं वुत्तं –&lt;br&gt;&#xA;‘‘तत्थ महावनं नाम सयंजातं अरोपिमं सपरिच्छेदं महन्तं वनम्। कपिलवत्थुसामन्ता पन महावनं हिमवन्तेन सह एकाबद्धं अपरिच्छेदं हुत्वा महासमुद्दं आहच्च ठितं, इदं तादिसं न होती’’ति (पारा॰ अट्ठ॰ २.१६२)।&lt;br&gt;&#xA;तं मज्झिमभाणकसंयुत्तभाणकानम्पि समानकथा। मज्झिमट्ठकथायञ्हि (म॰ नि॰ अट्ठ॰ २.३५२) संयुत्तट्ठकथायञ्च (सं॰ नि॰ अट्ठ॰ १.३७) तथेव वुत्तम्। इध पन दीघभाणकानं मतेन एवं वुत्तन्ति दट्ठब्बम्। यदि च ‘‘अहुत्वा’’ति कत्थचि पाठो दिस्सति, एवं सति सब्बेसम्पि समानवादो सियाति। कूटागारसालासङ्खेपेनाति हंसमण्डलाकारसङ्खातहंसवट्टकच्छन्नेन कूटागारसालानियामेन, तथा कतत्ता पासादोयेव ‘‘कूटागारसाला’’ति वुत्तो, तब्बोहारेन पन सकलोपि सङ्घारामोति वुत्तं होति। विनयट्ठकथायं (पारा॰ अट्ठ॰ २.१६२) तु एवं वुत्तं –&lt;br&gt;&#xA;‘‘कूटागारसाला पन महावनं निस्साय कते आरामे कूटागारं अन्तोकत्वा हंसवट्टकच्छदनेन कता सब्बाकारसम्पन्ना बुद्धस्स भगवतो गन्धकुटि वेदितब्बा’’ति।&lt;br&gt;&#xA;कोसलेसु जाता, भवा, ते वा निवासो एतेसन्ति कोसलका। एवं मागधका। जनपदवाचिनो हि पायतो पुल्लिङ्गपुथुवचना। यस्स अकरणे पुग्गलो महाजानियो होति, तं करणं अरहतीति करणीयन्ति वुच्चति। तेनाह ‘‘अवस्सं कत्तब्बकम्मेना’’ति। अकातुम्पि वट्टति असति समवाये, तस्मा समवाये सति कत्तब्बतो तं किच्चन्ति वुच्चतीति अधिप्पायो।&lt;br&gt;&#xA;३६०. या बुद्धानं उप्पज्जनारहा नानत्तसञ्ञा, तासं वसेन ‘‘नानारम्मणचारतो’’ति वुत्तं, नानारम्मणप्पवत्तितोति अत्थो। सम्भवन्तस्सेव हि पटिसेधो, न असम्भवन्तस्स। पटिक्कम्माति निवत्तेत्वा तथा चित्तं अनुप्पादेत्वा। सल्लीनोति झानसमापत्तिया एकत्तारम्मणं अल्लीनो। निलीनोति तस्सेव वेवचनम्। तेन वुत्तं ‘‘एकीभाव’’न्तिआदि। सपरिवारत्ता अनेकोपि तदा एको विय भवतीति एकीभावो, तं एकीभावम्। येनायस्मा नागितो, तं सन्धाय ‘‘तस्मा ठाना’’ति वुत्तम्।&lt;/p&gt;</description>
    </item>
    <item>
      <title>०७. जालियसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/07_jAliyasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/07_jAliyasuttavaNNanA/</guid>
      <description>&lt;p&gt;७. जालियसुत्तवण्णना&lt;/p&gt;&#xA;&lt;h2 id=&#34;दवपबबजतवतथवणणन&#34;&gt;द्वेपब्बजितवत्थुवण्णना&lt;/h2&gt;&#xA;&lt;p&gt;३७८. एवं महालिसुत्तं संवण्णेत्वा इदानि जालियसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, महालिसुत्तस्सानन्तरं सङ्गीतस्स सुत्तस्स जालियसुत्तभावं वा पकासेतुं ‘‘एवं मे सुतं…पे॰… कोसम्बियन्ति जालियसुत्त’’न्ति आह। ‘‘घोसितेना’’तिआदिना मज्झेलोपसमासं दस्सेति, घोसितस्स आरामोतिपि वत्तब्बम्। एवम्पि हि ‘‘अनाथपिण्डिकस्स आरामे’’तिआदीसु (पारा॰ २३४) विय दायककित्तनं होति, एवं पन कित्तेन्तो आयस्मा आनन्दो अञ्ञेपि तस्स दिट्ठानुगतिआपज्जने नियोजेतीति अञ्ञत्थ वुत्तम्। तत्थ कोयं घोसितसेट्ठि नाम, कथञ्चानेन आरामो कारितो, कथं पन तत्थ भगवा विहासीति पुच्छाय सब्बं तं विस्सज्जनं समुदागमतो पट्ठाय सङ्खेपतोव दस्सेन्तो ‘‘पुब्बे किरा’’तिआदिमाह। अल्लकप्परट्ठन्ति बहूसु पोत्थकेसु दिस्सति, कत्थचि पन ‘‘अद्दिलरट्ठ’’न्ति च ‘‘दमिळरट्ठ’’न्ति च लिखितम्। ततोति अल्लकप्परट्ठतो। ‘‘पुत्तं…पे॰… अगमासी’’ति इदम्पि ‘‘तस्सेतं कम्म’’न्ति ञापेतुं वुत्तम्। तदाति तेसं गामं पविट्ठदिवसे। बलवपायासन्ति गरुतरं बहुपायासम्। जीरापेतुन्ति समवेपाकिनिया गहणिया पक्कापेतुम्। असन्निहितेति गेहतो बहि अञ्ञं गते। भुस्सतीति नदति, ‘‘भुभु’’इति सुनखसद्दं करोतीति अत्थो। इदम्पिस्स एकं कम्मम्। पच्चेकबुद्धे पन चीवरकम्मत्थाय अञ्ञं ठानं गते सुनखस्स हदयं फालितम्। तिरच्छाना नामेते उजुजातिका होन्ति अकुटिला, मनुस्सा पन अञ्ञं हदयेन चिन्तेति, अञ्ञं मुखेन कथेन्ति। तेनेवाह ‘‘गहनञ्हेतं भन्ते यदिदं मनुस्सा, उत्तानकञ्हेतं भन्ते यदिदं पसवो’’ति (म॰ नि॰ २.३)।&lt;br&gt;&#xA;इति सो ताय पच्चेकबुद्धे सिनेहवसेन उजुदिट्ठिताय अकुटिलताय कालङ्कत्वा तावतिंसभवने निब्बत्तो। तं सन्धायाह ‘‘सो…पे॰… निब्बत्ती’’ति। तस्स पन कण्णमूले कथेन्तस्स सद्दो सोळसयोजनट्ठानं फरति, पकतिकथासद्दो पन सकलं दसयोजनसहस्सं देवनगरं, एवं सरघोससम्पत्तिया ‘‘घोसकदेवपुत्तो’’ त्वेव नामं अहोसि। अयमस्स पच्चेकबुद्धे सिनेहेन भुक्करणस्स निस्सन्दो। चवित्वाति आहारक्खयेन चवित्वा। देवलोकतो हि देवपुत्ता आयुक्खयेन, पुञ्ञक्खयेन, आहारक्खयेन, कोपेनाति चतूहि कारणेहि चवन्ति। इमस्स पन कामगुणे परिभुञ्जतो मुट्ठस्सतिस्स आहारक्खयेन चवनं होति। सो कोसम्बियं नगरसोभिनिया कुच्छिस्मिं पटिसन्धिं गण्हि। नगरसोभिनियो किर धीतरं पटिजग्गन्ति, न पुत्तम्। धीतरो हि तासं पवेणिं घटयन्ति, तस्मा सापि तं सङ्कारकूटे छड्डापेति। अयमस्स पुब्बे पुत्तछड्डनकम्मस्स निस्सन्दो। पापकम्मञ्हि नामेतं ‘‘अप्पक’’न्ति नावमञ्ञितब्बम्। तमेको मनुस्सो काकसुनखपरिवारितं दिस्वा ‘‘पुत्तो मे लद्धो’’ति गेहं नेसि, तस्स पन हत्थतो कोसम्बकसेट्ठि कहापणसहस्सं दत्वा अग्गहेसि, तमत्थं सन्धाय ‘‘कोसम्बियं एकस्स कुलस्स घरे निब्बत्ती’’तिआदि वुत्तम्। सत्तक्खत्तुं घातापनत्थं उपक्कमकरणम्पि पुत्तछड्डनकम्मस्सेव निस्सन्दो। सेट्ठिधीतायाति जनपदसेट्ठिनो धीताय। वेय्यत्तियेनाति पञ्ञावेय्यत्तियेन। सा हि तस्स पितरा पेसितं मारापनपण्णं फालेत्वा विवाहपण्णं बन्धित्वा जीवितलाभं करोति। तायेव सरसम्पत्तिया घोसितसेट्ठि नाम जातो।&lt;br&gt;&#xA;सरीरसन्तप्पनत्थन्ति हिमवन्तेव मूलफलाहारताय किलन्तसरीरस्स लोणम्बिलसेवनेन पीननत्थम्। तसिताति पिपासिता। किलन्ताति परिस्सन्तकाया। वटरुक्खन्ति महानिग्रोधरुक्खम्। ते किर तं पत्वा तस्स मूले निसीदिंसु। अथ जेट्ठकतापसो निग्रोधरुक्खस्स सोभासम्पत्तिं पस्सित्वा ‘‘महानुभावो मञ्ञे एत्थ अधिवुत्था देवता। साधु वतायं देवता इसिगणस्स पानीयादिदानेन अद्धानपरिस्समं विनोदेय्या’’ति चिन्तेसि। देवतापि तथा चिन्तितं उत्वा इसिगणस्स पानीयन्हानकभोजनानि अदासि। तेनाह ‘‘तत्था’’तिआदि। जेट्ठकतापसस्स पन तथा चिन्तनं अविसेसतो सब्बत्थ आरोपेत्वा ‘‘सङ्गहं पच्चासिसन्ता’’ति वुत्तम्। ‘‘हत्थं पसारेत्वा’’ति इमिना हत्थप्पसारणमत्तेन तस्सा यथिच्छितनिप्फत्तिं दस्सेति। देवता आहाति सा अत्तनो पुञ्ञस्स परित्तकत्ता लज्जाय कथेतुं अविसहन्तीपि पुनप्पुनं निप्पीळियमाना एवमाह। सोति अनाथपिण्डिको गहपति। भतकानन्ति भतिया वेय्यावच्चं करोन्तानं दासपेसकम्मकरानम्। पकतिभत्तवेतनमेवाति पकतिया दातब्बभत्तवेतनमेव। तदा उपोसथिकत्ता कम्मं अकरोन्तानम्पि कम्मकरणदिवसे दातब्बभत्तवेतनमेव, न ततो ऊनन्ति अत्थो। धम्मपदट्ठकथायं खुद्दकभाणकानं मतेन ‘‘सायमासत्थाय आगतो’’ति (ध॰ प॰ अट्ठ॰ १.२.सामावतीवत्थु) वुत्तं, इध पन दीघभाणकानं मतेन ‘‘मज्झन्हिके पातरासत्थाय आगतो’’ति। कञ्चीति कञ्चिपि भतकं, किञ्चिपि भतककम्मन्ति वा सम्बन्धो। मज्झन्हिककालत्ता ‘‘उपड्ढदिवसो गतो’’ति आह, तेन उपड्ढदिवसमेव समादिन्नत्ता ‘‘उपड्ढूपोसथो’’ति तं वोहरन्तीति दस्सेति। धम्मपदट्ठकथायं (ध॰ प॰ अट्ठ॰ १.२ सामावतीवत्थु) रत्तिभागेन उपड्ढूपोसथो वुत्तो, इध पन मज्झन्हिकतो पट्ठाय दिवसभागेनेव, तदवसेसदिवसरत्तिभागेन वा। असमेपि हि भागे उपड्ढसद्दो पवत्तति। तदहेवाति अरुणुग्गमनकालं सन्धाय वुत्तम्।&lt;br&gt;&#xA;‘‘घोसोपि खो दुल्लभो लोकस्मिं यदिदं बुद्धो’’ति सञ्जातपीतिपामोज्जो। तदहेवाति कोसम्बिं पत्तदिवसतो दुतियदिवसेयेव। तुरितात्थाति तुरिता अत्थ, सीघयायिनो भवथाति अत्थो। एहिभिक्खुपब्बज्जं सन्धाय ‘‘पब्बजित्वा’’ति वुत्तम्। अरहत्तन्ति चतुपटिसम्भिदासमलङ्कतं अरहन्तभावम्। तेपि सेट्ठिनो सोतापत्तिफले पतिट्ठाय अड्ढमासमत्तं दानानि दत्वा पच्चागम्म तयो विहारे कारेसुम्। भगवा पन देवसिकं एकेकस्मिं विहारे वसति। यस्स च विहारे वुत्थो, तस्सेव घरे पिण्डाय चरति, तदा पन घोसितस्स विहारे विहरति। तेन वुत्तं ‘‘कोसम्बियं विहरति घोसितारामे’’ति।&lt;br&gt;&#xA;बाहिरसमयमत्तेन उपज्झायो, न सासने विय उपज्झायलक्खणेन। उपेच्च परस्स वाचाय आरम्भनं बाधनं उपारम्भो, दोसदस्सनवसेन घट्टनन्ति अत्थो। तेनाह ‘‘वादं आरोपेतुकामा हुत्वा’’ति। वदन्ति निन्दावसेन कथेन्ति एतेनाति हि वादो, दोसो, तमारोपेतुकामा उपरि पतिट्ठपेतुकामा हुत्वाति अत्थो। कथमारोपेतुकामाति आह ‘‘इति किरा’’तिआदि। तं जीवं तं सरीरन्ति यं वत्थु जीवसञ्ञितं, तदेव सरीरसञ्ञितम्। इदञ्हि ‘‘रूपं अत्ततो समनुपस्सती’’ति वुत्तवादं गहेत्वा वदन्ति। रूपञ्च अत्तानञ्च अद्वयं एकीभावं कत्वा समनुपस्सनवसेन, ‘‘सत्तो’’ति वा बाहिरकपरिकप्पितं अत्तानं सन्धाय वदन्ति। तथा हि वुत्तं ‘‘इधेव सत्तो भिज्जती’’ति। अस्साति समणस्स गोतमस्स। भिज्जतीति निरुदयविनासवसेन विनस्सति। तेन जीवितसरीरानं अनञ्ञत्तानुजाननतो, सरीरस्स च भेददस्सनतो। न हेत्थ यथा दिट्ठभेदवता सरीरतो अनञ्ञत्ता अदिट्ठोपि जीवस्स भेदो वुत्तो, एवं अदिट्ठभेदवता जीवतो अनञ्ञत्ता सरीरस्सापि अभेदोति सक्का वत्तुं तस्स भेदस्स पच्चक्खसिद्धत्ता, भूतुपादायरूपविनिमुत्तस्स च सरीरस्स अभावतोति इमिना अधिप्पायेनाह ‘‘उच्छेदवादो होती’’ति।&lt;br&gt;&#xA;अञ्ञं जीवं अञ्ञं सरीरन्ति अञ्ञदेव वत्थु जीवसञ्ञितं, अञ्ञं सरीरसञ्ञितम्। इदञ्हि ‘‘रूपवन्तं अत्तानं समनुपस्सती’’तिआदिनयप्पवत्तवादं गहेत्वा वदन्ति। रूपभेदस्सेव दिट्ठत्ता , अत्तनि च तदभावतो ‘‘अत्ता निच्चो’’ति अयमत्थो आपन्नो वाति इमिना अधिप्पायेनाह ‘‘सत्तो सस्सतो आपज्जती’’ति।&lt;br&gt;&#xA;३७९-३८०. तयिदं नेसं वञ्झापुत्तस्स दीघरस्सतादिपरिकप्पनसदिसं, तस्मायं पञ्हो ठपनीयो। न हेस अत्थनिस्सितो, न धम्मनिस्सितो, नादिब्रह्मचरियको, न निब्बिदादिअत्थाय संवत्तति। पोट्ठपादसुत्तञ्चेत्थ निदस्सनम्। तं तत्थ राजनिमीलनं कत्वा ‘‘तेन हावुसोसुणाथा’’तिआदिना सत्था नेसं उपरि धम्मदेसनमारभीति आह ‘‘अथ भगवा’’तिआदि। सस्सतुच्छेददिट्ठियो द्वे अन्ता। अरियमग्गो मज्झिमा पटिपदा। तस्सायेव पटिपदायाति मिच्छापटिपदाय एव।&lt;br&gt;&#xA;सद्धापब्बजितस्साति सद्धाय पब्बजितस्स ‘‘एवमहं इतो वट्टदुक्खतो निस्सरिस्सामी’’ति पब्बज्जमुपगतस्स, तदनुरूपञ्च सीलं पूरेत्वा पठमज्झानेन समाहितचित्तस्स। एतन्ति किलेसवट्टपरिवुद्धिदीपनं ‘‘तं जीवं तं सरीर’’न्तिआदिकं दिट्ठिसंकिलेसनिस्सितवचनम्। निब्बिचिकिच्छो न होतीति धम्मेसु तिण्णविचिकिच्छो न होति, तत्थ तत्थ आसप्पनपरिसप्पनवसेन पवत्ततीति अत्थो।&lt;br&gt;&#xA;एतमेवं जानामीति येन सो भिक्खु पठमं झानं उपसम्पज्ज विहरति, एतं ससम्पयुत्तं धम्मं ‘‘महग्गतचित्त’’न्ति एवं जानामि। तथा हि वुत्तं ‘‘महग्गतचित्तमेतन्ति सञ्ञं ठपेसि’’न्ति। नो च एवं वदामीति यथा दिट्ठिगतिका तं धम्मजातं सनिस्सयं अभेदतो गण्हन्ता ‘‘तं जीवं तं सरीर’’न्ति, तदुभयं वा भेदतो गण्हन्ता ‘‘अञ्ञं जीवं अञ्ञ सरीर’’न्ति अत्तनो मिच्छागाहं पवेदेन्ति, एवमहं न वदामि तस्स धम्मस्स सुपरिञ्ञातत्ता। तेनाह ‘‘अथ खो’’तिआदि। बाहिरका येभुय्येन कसिणज्झानानि एव निब्बत्तेन्तीति वुत्तं ‘‘कसिणपरिकम्मं भावेन्तस्सा’’ति। यस्मा भावनानुभावेन झानाधिगमो, भावना च पथवीकसिणादिसञ्जाननमुखेन होतीति कत्वा सञ्ञासीसेन निद्दिसीयति, तस्मा ‘‘सञ्ञाबलेन उप्पन्न’’न्ति आह। तेन वुत्तं ‘‘पथवीकसिणमेको सञ्जानाती’’तिआदि। यस्मा पन भगवता तत्थ तत्थ वारे ‘‘अथ च पनाहं न वदामी’’ति वुत्तं, तस्मा भगवतो वचनमुपदेसं कत्वा न वत्तब्बं किरेतं केवलिना उत्तमपुरिसेनाति अधिप्पायेन ‘‘न कल्लं तस्सेत’’न्ति आहंसु, न सयं पटिभानेनाति दस्सेतुं ‘‘मञ्ञमाना वदन्ती’’ति वुत्तम्। सेसं अनन्तरसुत्ते वुत्तनयत्ता, पाकटत्ता च सुविञ्ञेय्यमेव।&lt;br&gt;&#xA;इति सुमङ्गलविलासिनिया दीघनिकायट्ठकथाय परमसुखुमगम्भीरदुरनुबोधत्थपरिदीपनाय सुविमलविपुलपञ्ञावेय्यत्तियजननाय साधुविलासिनिया नाम लीनत्थपकासनिया जालियसुत्तवण्णनाय लीनत्थपकासना।&lt;br&gt;&#xA;जालियसुत्तवण्णना निट्ठिता।&lt;/p&gt;</description>
    </item>
    <item>
      <title>०८. महासीहनादसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/08_mahAsIhanAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/08_mahAsIhanAdasuttavaNNanA/</guid>
      <description>&lt;p&gt;८. महासीहनादसुत्तवण्णना&lt;/p&gt;&#xA;&lt;h2 id=&#34;अचलकससपवतथवणणन&#34;&gt;अचेलकस्सपवत्थुवण्णना&lt;/h2&gt;&#xA;&lt;p&gt;३८१. एवं जालियसुत्तं संवण्णेत्वा इदानि महासीहनादसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, जालियसुत्तस्सानन्तरं सङ्गीतस्स सुत्तस्स महासीहनादसुत्तभावं वा पकासेतुं ‘‘एवं मे सुतं…पे॰… उरुञ्ञायं विहरतीति महासीहनादसुत्त’’न्ति आह। एतदेव नामन्ति यस्मिं रट्ठे तं नगरं, तस्स रट्ठस्सपि यस्मिं नगरे भगवा विहासि, तस्स नगरस्सपि ‘‘उरुञ्ञा’’त्वेव नामं, तस्मा उरुञ्ञायन्ति उरुञ्ञानामजनपदे उरुञ्ञानामनगरेति आवुत्तिआदिनयेन अत्थो वेदितब्बो। इमिना इममत्थं दस्सेति – न सब्बत्थ नियतपुल्लिङ्गपुथुवचनाव जनपदवाची सद्दा, कत्थचि अनियतपुल्लिङ्गपुथुवचनापि यथा ‘‘आळवियं विहरती’’ति (पाचि॰ ८४, ८९) केचि जनपदमेवत्थं वदन्ति, तं अपनेतुं ‘‘भगवा ही’’तिआदि वुत्तम्। रमणीयोति मनोहरभूमिभागताय, छायूदकसम्पत्तिया, जनविवित्तताय च मनोरमो। मिगानं अभयं देति एत्थाति मिगदायो। तेनाह ‘‘सो’’तिआदि। चेलं वत्थं, तं नत्थि अस्साति अचेलोति वुत्तं ‘‘नग्गपरिब्बाजको’’ति। नामन्ति गोत्तनामम्। तपनं सन्तपनं कायस्स खेदनं तपो, सो एतस्स अत्थीति तपस्सी। यस्मा तथाभूतो तपं निस्सितो, तपो च तं निस्सितो होति, तस्मा ‘‘तपनिस्सितक’’न्ति आह। मुत्ताचारादीति एत्थ आदिसद्देन परतो पाळिय (दी॰ नि॰ १.३९७) मागता हत्थापलेखनादयो सङ्गहिता। लूखं फरुसं साधुसम्मताचारविरहतो अपसादनीयं आजीवति वत्ततीति लूखाजीवीति अट्ठकथामुत्तकनयो। उप्पण्डेतीति उहसनवसेन परिभासति। उपवदतीति अवञ्ञापुब्बकं अपवदति। तेन वुत्तं ‘‘हीळेति वम्भेती’’ति। ‘‘हेतुम्हि ञाणं धम्मपटिसम्भिदा’’तिआदीसु विय धम्मसद्दो हेतुपरियायोति आह ‘‘कारणस्स अनुकारण’’न्ति। तथावुत्तसद्दत्थोयेवेत्थ कारणसद्दस्स हेतुभावतो। अत्थवसा पयुत्तो हि सद्दपयोगो। सोयेव च सद्दत्थो परेहि वुच्चमानो अनुकारणं तदनुरूपं तस्सदिसं वा ततो पच्छा वा वुत्तकारणभावतो। परेहीति येसं तुम्हेहि इदं वुत्तं, तेहि परेहि। वुत्तकारणेनाति यथा तेहि वुत्तं, तथा चे तुम्हेहि न वुत्तं, एवं सति तेहि वुत्तकारणेन सकारणो हुत्वा तुम्हाकं वादो वा ततो परं तस्स अनुवादो वा कोचि अप्पमत्तकोपि विञ्ञूहि गरहितब्बं कारणं ठानं नागच्छेय्य, किमेवं नागच्छतीति योजना। ‘‘इदं वुत्तं होती’’तिआदिना तदेवत्थं सङ्खेपतो दस्सेति।&lt;br&gt;&#xA;३८२. इदानि यं विभज्जवादं सन्धाय भगवता ‘‘न मेते वुत्तवादिनो’’ति सङ्खेपेन वत्वा तं विभजित्वा दस्सेतुं ‘‘इधाहं कस्सपा’’तिआदि वुत्तं, तं विभागेन दस्सेन्तो ‘‘इधेकच्चो’’तिआदिमाह। भगवा हि निरत्थकं अनुपसमसंवत्तनिकं कायकिलमथं ‘‘अत्तकिलमथानुयोगो दुक्खो अनरियो अनत्थसंहितो’’तिआदिना (सं॰ नि॰ ५.१०८१; महाव॰ १३)। गरहति, सात्थकं पन उपसमसंवत्तनिकं कायकिलमथं ‘‘आरञ्ञिको होति, पंसुकूलिको होती’’तिआदिना (अ॰ नि॰ ५.१८१, १८२; परि॰ ३२५) वण्णेति। अप्पपुञ्ञतायाति अपुञ्ञताय। अप्पसद्दो चेत्थ ‘‘द्वत्तिछदनस्स परियायं अप्पहरिते ठितेन अधिट्ठातब्ब’’न्तिआदीसु (पाचि॰ १३५) विय अभावत्थो। मिच्छादिट्ठिभावतो कम्मफलं पटिक्खिपन्तेन ‘‘नत्थि दिन्न’’न्तिआदिना (दी॰ नि॰ १.१७१; म॰ नि॰ १.४४५; २.९४, २२५; ३.९१, ११६, १३६; सं॰ नि॰ ३.२१०; अ॰ नि॰ ३.११८; १०.१७६; ध॰ स॰ १२२१; विभ॰ ९०७) मिच्छादिट्ठिं पुरक्खत्वा जीवितवुत्तिहेतु तथा तथा दुच्चरितपूरणं सन्धाय ‘‘तीणि दुच्चरितानि पूरेत्वा’’ति वुत्तम्।&lt;br&gt;&#xA;भिय्योसोमत्तायाति मत्ततो अतिरेकम्। ‘‘भिय्योसो’’ति हि इदं भिय्योसद्देन समानत्थं नेपातिकम्। अनेसनवसेनाति कोहञ्ञे ठत्वा असन्तगुणसम्भावनिच्छाय यथा तथा तपं कत्वा अनेसितब्बमेसनावसेन मिच्छाजीवेनाति अत्थो। यथावुत्तनयेन जीवितवुत्तिहेतु तीणि दुच्चरितानि पूरेत्वा। इमे द्वेति ‘‘अप्पपुञ्ञो, पुञ्ञवा’’ति च वुत्ते दुच्चरितकारिनो द्वे पुग्गले।&lt;br&gt;&#xA;दुतियनये इमे द्वेति ‘‘अप्पपुञ्ञो, पुञ्ञवा’’ति च वुत्ते सुचरितकारिनो द्वे पुग्गले।&lt;br&gt;&#xA;पठमदुतियनयेसु वुत्तनयेनेव ततियचतुत्थनयेसुपि यथाक्कमं अत्थो वेदितब्बो। पठमततियनयेसु चेत्थ अहेतुकअकिरियवादिनो। दुतियचतुत्थनयेसु पन कम्मकिरियवादिनोति दट्ठब्बम्। अप्पदुक्खविहारीति अप्पकं दुक्खेन विहारी। बाहिरकाचारयुत्तोति सासनाचारतो बाहिरकेन तित्थियाचारेन युत्तो। अत्तानं सुखेत्वाति अधम्मिकेन अनेसनाय लद्धपच्चयनिमित्तेन सुखेन अत्तानं सुखेत्वा सुखं कत्वा, ‘‘सुखे ठपेत्वा’’ति अधुना पाठो।&lt;br&gt;&#xA;‘‘न दानि मया सदिसो अत्थी’’तिआदिना तण्हामानदिट्ठिसङ्खातानं तिस्सन्नं मञ्ञनानं वसेन दुच्चरितपूरणमाह। लाभसक्कारं वा उप्पादेन्तो तीणि दुच्चरितानि पुरेत्वाति सम्बन्धो। मिच्छादिट्ठिवसेनाति ‘‘नत्थि कामेसु दोसो’’ति एवं पवत्तमिच्छादिट्ठिवसेन। परिब्बाजिकायाति बाहिरपब्बज्जमुपगताय तापसदारिकाय, छन्नपरिब्बाजिकाय च। ‘‘अपरो’’ति एत्थापि हि ‘‘तापसो वा छन्नपरिब्बाजको वा’’ति अधिकारो। दहरायाति तरुणाय। मुदुकायाति सुखुमालाय। लोमसायाति तनुतम्बलोमताय अप्पलोमवतिया। लोमं एतिस्सा अत्थीति लोमसा। लिङ्गत्तयेपि हि स-पच्चयेन पदसिद्धिमिच्छन्ति सद्दविदू। कामेसूति वत्थुकामेसु। पातब्बतन्ति परिभुञ्जितब्बम्। परिभोगत्थो हेत्थ पा-सद्दो, तब्बसद्दो च भावसाधनो। ता-सद्दो पन सकत्थे यथा ‘‘देवता’’ति, पातब्बतन्ति वा परिभुञ्जनकतं, कत्तुसाधनो चेत्थ तब्बसद्दो यथा उपरिपण्णासके पञ्चत्तयसुत्ते ‘‘ये हि केचि भिक्खवे समणा वा ब्राह्मणा वा दिट्ठसुतमुतविञ्ञातब्बसङ्खारमत्तेन एतस्स आयतनस्स उपसम्पदं पञ्ञपेन्ती’’ति (म॰ नि॰ ३.२४) तथा हि तदट्ठकथायं वुत्तं ‘‘विजानातीति विञ्ञातब्बं, दिट्ठसुतमुतविञ्ञातमत्तेन पञ्चद्वारिकसञ्ञापवत्तिमत्तेनाति अयञ्हि एत्थ अत्थो’’ति, (म॰ नि॰ अट्ठ॰ ३.२४) तट्टीकायञ्च ‘‘यथा निय्यन्तीति निय्यानिकाति बहुलं वचनतो कत्तुसाधनो निय्यानिकसद्दो, एवं इध विञ्ञातब्बसद्दोति आह ‘विजानातीति विञ्ञातब्ब’न्ति,’’ ता-सद्दो पन भावे। अस्सादियमानपक्खे ठितो किलेसकामोपि वत्थुकामपरियापन्नोयेव, तस्मा तेसु यथारुचि परिभुञ्जन्तोति अत्थो।&lt;br&gt;&#xA;इदन्ति नयचतुक्कवसेन वुत्तं अत्थप्पभेदविभजनम्। ‘‘तित्थियवसेन आगतं अट्ठकथायं तथा विभत्तत्ता’’ति (दी॰ नि॰ टी॰ १.३८२) आचरियेन वुत्तं, तथायेव पन पाळियम्पि विभत्तन्ति वेदितब्बम्। सासनेपीति इमस्मिं सासनेपि।&lt;br&gt;&#xA;कथं लब्भतीति आह ‘‘एकच्चो ही’’तिआदि। यस्मा न लभति, तस्मा अनेसनं कत्वातिआदिना योजेतब्बम्। अरहत्तं वा अत्तनि असन्तं ‘‘अत्थि मे’’ति यथारुतं पटिजानित्वा। सामन्तजप्पनपच्चयपटिसेवनइरियापथसन्निस्सितसङ्खातानि तीणि वा कुहनवत्थूनि पटिसेवित्वा।&lt;br&gt;&#xA;तादिसोवाति धुतङ्ग (विसुद्धि॰ १.२२; थेरगा॰ अट्ठ॰ २.८४४ आदयो) समादानवसेन लूखाजीवी एव। अनेसनवसेनाति निदस्सनमत्तम्। ‘‘अरहत्तपटिजाननेना’’तिआदिपि हि वत्तब्बम्।&lt;br&gt;&#xA;दुल्लभसुखो भविस्सामि दुग्गतीसु उपपत्तियाति अधिप्पायो। असक्कोन्तोति एत्थ अन्तसद्दो भावलक्खणे, असक्कुणमाने सतीति अत्थो।&lt;br&gt;&#xA;३८३. असुकट्ठानतोति असुकभवतो। आगताति उपपत्तिवसेन इधागता। इदानि गन्तब्बट्ठानञ्चाति उपपत्तिवसेनेव आयतिं गमितब्बभवञ्च। ततोति अतीतभवतो। पुन उपपत्तिन्ति आयतिं अनन्तरभवे पुन उपपत्तिं, ततो अनन्तरभवेपि पुन उपपत्तिन्ति पुनप्पुनं निब्बत्तिम्। केन कारणेन गरहिस्सामीति एत्थ यथाभूतमजानन्तो इच्छादोसवसेन यं किञ्चि गरहेय्य, न तथा चाहं, अहं पन यथाभूतं जानन्तो सब्बम्पेतं केन कारणेन गरहिस्सामि, सब्बस्सपेतस्स तपस्स गरहाय कारणं नत्थीति इममधिप्पायं दस्सेन्तो ‘‘गरहितब्बमेवा’’तिआदिमाह। भण्डिकन्ति पुटभण्डिकम्। उपमापक्खे परिसुद्धताय धोतं, तथा अधोतञ्च, उपमेय्यपक्खे पन पसंसितब्बगुणताय धोतं परिसुद्धं, तथा अधोतञ्चाति अत्थो। तमत्थन्ति गरहितब्बस्स चेव गरहणं, पसंसितब्बस्स च पसंसनम्।&lt;br&gt;&#xA;३८४. दिट्ठधम्मिकस्स, सम्परायिकस्स च अत्थस्स साधनवसेन पवत्तिया गरुकत्ता न कोचि न साधूति वदति। पञ्चविधं वेरन्ति पाणातिपातादिपञ्चविधवेरम्। तञ्हि पञ्चविधस्स सीलस्स पटिपक्खभावतो, सत्तानं वेरहेतुताय च ‘‘वेर’’न्ति वुच्चति, ततो एव च तं न कोचि ‘‘साधू’’ति वदति तथा दिट्ठधम्मिकादिअत्थानमसाधनतो, सत्तानं साधुभावस्स दूसनतो च। न निरुन्धितब्बन्ति रूपग्गहणे न निवारेतब्बम्। दस्सनीयदस्सनत्थो हि चक्खुपटिलाभोति तेसमधिप्पायो। अयमेव नयो सोतादीसुपि। यदग्गेन तेसं पञ्चद्वारे असंवरो साधु, तदग्गेन तत्थ संवरो न साधूति अधिप्पायो होतीति आह ‘‘पुन…पे॰… असंवर’’न्ति।&lt;br&gt;&#xA;अयमेत्थ अट्ठकथातो अपरो नयो – यं ते एकच्चं वदन्ति ‘‘साधू’’ति ते ‘‘एके समणब्राह्मणा’’ति वुत्ता तित्थिया यं अत्तकिलमथानुयोगादिं ‘‘साधू’’ति वदन्ति, तं मयं न ‘‘साधू’’ति वदाम। यं ते…पे॰… ‘‘न साधू’’ति यं पन ते अनवज्जपच्चयपरिभोगं, सुनिवत्थसुपारुतादिसम्मापटिपत्तिञ्च ‘‘न साधू’’ति वदन्ति, तं मयं ‘‘साधू’’ति वदामाति।&lt;br&gt;&#xA;इति यं परवादमूलकं चतुक्कं दस्सितं, तदेव पुन सकवादमूलकं चतुक्कं कत्वा दस्सितन्ति विञ्ञापेतुं ‘‘एव’’न्तिआदि वुत्तम्। यञ्हि किञ्चि केनचि समानं, तेनपि तं समानमेव। यञ्च किञ्चि केनचि असमानं, तेनपि तं असमानमेवाति आह ‘‘समानासमानत’’न्ति। एत्थ च समानतन्ति समानतामत्तम्। अनवसेसतो हि पहातब्बधम्मानं पहानं, उपसम्पादेतब्बधम्मानं उपसम्पादनञ्च सकवादेव दिस्सति, न परवादे। तेन वुत्तं ‘‘त्याहं उपसङ्कमित्वा एवं वदामी’’तिआदि। सकवादपरवादानुरूपं वुत्तनयेन पञ्चसीलादिवसेनेव अत्थो वेदितब्बो।&lt;/p&gt;</description>
    </item>
    <item>
      <title>०९. पोट्ठपादसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/09_poTThapAdasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/09_poTThapAdasuttavaNNanA/</guid>
      <description>&lt;p&gt;९. पोट्ठपादसुत्तवण्णना&lt;/p&gt;&#xA;&lt;h2 id=&#34;पटठपदपरबबजकवतथवणणन&#34;&gt;पोट्ठपादपरिब्बाजकवत्थुवण्णना&lt;/h2&gt;&#xA;&lt;p&gt;४०६. एवं महासीहनादसुत्तं संवण्णेत्वा इदानि पोट्ठपादसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, महासीहनादसुत्तस्सानन्तरं सङ्गीतस्स सुत्तस्स पोट्ठपादसुत्तभावं वा पकासेतुं ‘‘एवं मे सुतं…पे॰… सावत्थियन्ति पोट्ठपादसुत्त’’न्ति आह। ‘‘सावत्थिय’’न्ति इदं समीपत्थे भुम्मन्ति दस्सेतुं ‘‘सावत्थिं उपनिस्साया’’ति वुत्तं, चीवरादिपच्चयपटिबद्धताय उपनिस्सयं कत्वाति अत्थो। जेतो नाम राजकुमारो, तेन रोपितत्ता संवड्ढितत्ता परिपालितत्ता जेतस्स वनं उपवनन्ति अत्थमाह ‘‘जेतस्स कुमारस्स वने’’ति। सुदत्तो नाम गहपति अनाथानं पिण्डस्स दायकत्ता अनाथपिण्डिको। तेन जेतस्स हत्थतो अट्ठारसहिरञ्ञकोटिसन्थरणेन तं किणित्वा अट्ठारसहिरञ्ञकोटीहेव सेनासनं कारापेत्वा अट्ठारसहिरञ्ञकोटीहेव विहारमहं निट्ठापेत्वा एवं चतुपञ्ञासहिरञ्ञकोटिपरिच्चागेन सो आरामो बुद्धप्पमुखस्स भिक्खुसङ्घस्स निय्यातितो। तेनाह ‘‘अनाथपिण्डिकेन गहपतिना आरामो कारितो’’ति। पुप्फफलपल्लवादिगुणसम्पत्तिया, पाणिनो निवासफासुतादिना वा विसेसेन पब्बजिता ततो ततो आगम्म रमन्ति अनुक्कण्ठिता हुत्वा निवसन्ति एत्थाति आरामो। अथ वा यथावुत्तगुणसम्पत्तिया तत्थ तत्थ गतेपि अत्तनो अब्भन्तरे आनेत्वा रमेतीति आरामो।&lt;br&gt;&#xA;फोटो यस्स पादेसु जातोति पोट्ठपादो। फोटो पोट्ठोति हि परियायो। परिब्बाजको दुविधो छन्नपरिब्बाजको, अच्छन्नपरिब्बाजको च। तत्थ अच्छन्नपरिब्बाजकोपि अचेलको आजीवकोति दुविधो। तेसु अचेलको सब्बेन सब्बं नग्गो, आजीवको पन उपरि एकमेव वत्थं उपकच्छकन्तरे पवेसेत्वा परिहरति, हेट्ठा नग्गो। अयं पन दुविधोपेस न होतीति वुत्तं ‘‘छन्नपरिब्बाजको’’ति, वत्थच्छायाछादनपब्बज्जूपगतत्ता छन्नपरिब्बाजकसङ्ख्यं गतोति अत्थो । ब्राह्मणमहासालोति महाविभवताय महासारतं पत्तो ब्राह्मणो। गणाचरियोति सापेक्खताय समासो। समयन्ति सामञ्ञनिद्देसो, एकसेसनिद्देसो वा, तं तं समयन्ति अत्थो। पवदन्तीति पकारतो वदन्ति, अत्तना अत्तना उग्गहितनियामेन यथा तथा समयं वदन्तीति अत्थो। तारुक्खोति तस्स नामम्। पभुति सद्देन तोदेय्यजाणुसोणीसोणदण्डकूटदन्तादिके सङ्गण्हाति, आदिसद्देन पन छन्नपरिब्बाजकादिके। तिन्दुको नाम काळक्खन्धरुक्खो। चीरन्ति पन्ति। तिन्दुका चीरं एत्थ सन्तीति तिन्दुकचीरो। तथा एका साला एत्थाति एकसालको। भूतपुब्बगतिया तमत्थं वित्थारतो दस्सेन्तो ‘‘यस्मा’’तिआदिमाह। इति कत्वाति इमिना कारणेन। ‘‘तस्मि’’न्तिआदिना यथापाठं विभत्यन्तदस्सनम्।&lt;br&gt;&#xA;अनेकाकारानवसेसञेय्यत्थविभागतो, अपरापरुप्पत्तितो च भगवतो ञाणं लोके पत्थटमिव होतीति वुत्तं ‘‘सब्बञ्ञुतञ्ञाणं पत्थरित्वा’’ति, यतो तस्स ञाणजालता वुच्चति। वेनेय्यानं तदन्तोगधभावो हेट्ठा वुत्तोव। वेनेय्यसत्तपरिग्गण्हनत्थं समन्नाहारे कते पठमं नेसं वेनेय्यभावेनेव उपट्ठानं होति, अथ सरणगमनादिवसेन किच्चनिप्फत्ति वीमंसीयतीति आह ‘‘किन्नु खो भविस्सतीति उपपरिक्खन्तो’’ति। निरोधन्ति सञ्ञानिरोधम्। निरोधा वुट्ठानन्ति ततो निरोधतो वुट्ठानं सञ्ञुप्पत्तिम्। सब्बबुद्धानं ञाणेन संसन्दित्वाति यथा ते निरोधं, निरोधतो वुट्ठानञ्च ब्याकरिंसु, ब्याकरिस्सन्ति च, तथा ब्याकरणवसेन संसन्दित्वा। कतिपाहच्चयेनाति द्वीहतीहच्चयेन। पाळियमेव हि इममत्थं वक्खति। सरणं गमिस्सतीति ‘‘सरण’’मिति गमिस्सति। ‘‘हत्थिसारिपुत्तोति हत्थिसारिनो पुत्तो’’ति (दी॰ नि॰ टी॰ १.४०६) आचरियेन वुत्तम्। अधुना पन ‘‘चित्तो हत्थिसारिपुत्तो’’ त्वेव पाठो दिस्सति, चित्तो नाम हत्थाचरियस्स पुत्तोति अत्थो।&lt;br&gt;&#xA;सुरत्तदुपट्टन्ति रजनेन सम्मा रत्तं दिगुणं अन्तरवासकं परिवत्तनवसेन निवासेत्वा। ‘‘युगन्धरपब्बतं परिक्खिपित्वा’’ति इदं परिकप्पवचनं ‘‘तादिसो अत्थि चे, तं विया’’ति। मेघवण्णन्ति रत्तमेघवण्णं, सञ्झापभानुरञ्जितमेघसङ्कासन्ति अत्थो। पठमेन चेत्थ सण्ठानसम्पत्तिं दस्सेति, दुतियेन वण्णसम्पत्तिम्। एकंसवरगतन्ति वामंसवरप्पवत्तम्। तथा हि सुत्तनिपातट्ठकथायं वङ्गीससुत्तवण्णनायं वुत्तं ‘‘एकंसन्ति च वामंसं पारुपित्वा ठितस्सेतं अधिवचनम्। यतो यथा वामंसं पारुपित्वा ठितं होति, तथा चीवरं कत्वाति एवमस्सत्थो वेदितब्बो’’ति [सु॰ नि॰ अट्ठ॰ निग्रोधकप्पसुत्त (वङ्गीससुत्त) वण्णना] तत्थ एतन्ति ‘‘एकंसं चीवरं कत्वा’’ति वचनम्। यतोति यथावुत्तवचनस्स पारुपित्वा ठितस्सेव अधिवचनत्ता एवमस्स अत्थो वेदितब्बोति सम्बन्धो। पच्चग्घन्ति एकं कत्वा अनधिट्ठितकाले पाटेक्कं महग्घं, पच्चग्घं वा अभिनवं, अब्भुण्हे तङ्खणे निब्बत्तन्ति अत्थो। पुरिमञ्चेत्थ अत्थविकप्पं केचि न इच्छति। तथा हि आचरियेनेव उदानट्ठकथायं वुत्तं ‘‘पच्चग्घेति अभिनवे, पच्चेकं महग्घताय पच्चग्घेति केचि, तं न सुन्दरम्। न हि बुद्धा भगवन्तो महग्घं पटिग्गण्हन्ति, परिभुञ्जन्ति चा’’ति, इधापि तेन पच्छिमोयेव अत्थविकप्पो गहितो। अभिनवताय ‘‘पच्चग्घ’’न्ति च इदं आदितो तथा लद्धवोहारेन, अनञ्ञपरिभोगताय च वुत्तं, तथा वा सत्थु अधिट्ठानेन तं पत्तं सब्बकालं ‘‘पच्चग्घ’’न्त्वेव वुच्चति। सेलमयपत्तन्ति मुग्गवण्णसिलामयं चतुमहाराजदत्तियं पत्तम्। अयमेव हि भगवता निच्चपरिभुत्तो पत्तो समचित्तसुत्तवण्णनादीसुपि (अ॰ नि॰ अट्ठ॰ २.२.३७) तथा वुत्तत्ता।&lt;br&gt;&#xA;४०७. अत्तनो रुचिवसेन अज्झासयवसेन, न परेहि उस्साहितोति अधिप्पायो। ‘‘अतिप्पगभावमेव दिस्वा’’ति च इदं भूतकथनं न ताव भिक्खाचरणवेला सम्पत्ताति दस्सनत्थम्। भगवा हि तदा कालस्सेव विहारतो निक्खन्तो ‘‘वासनाभागियाय धम्मदेसनाय पोट्ठपादं अनुग्गण्हिस्सामी’’ति। पाळियं अतिप्पगो खोति एत्थ ‘‘पगो’’ति इदं कच्चायनमतेन प-इच्चुपसग्गतो ओ-कारग-कारागमने सिद्धम्। प-सद्दोयेव पातोअत्थं वदति। अञ्ञेसं पन सद्दविदूनं मतेन पातोपदमिव नेपातिकम्। तेनेव तत्थ तत्थ अट्ठकथासु (दी॰ नि॰ अट्ठ॰ ३.१) वुत्तं ‘‘अतिप्पगो खोति अतिविय पातो’’ति। अपिच पठमं गच्छति दिवसभावेन पवत्ततीति पगोति निब्बचनं इमिना दस्सितम्। दुविधो खलुसद्दो विय हि पगोति सद्दो नामनिपातोपसग्गवसेन तिविधो। एवञ्हि इध ‘‘अतिप्पगभावमेव दिस्वा’’ति वचनं उपपन्नं होति।&lt;br&gt;&#xA;यंनूनाति एस निपातो अञ्ञत्थ संसयपरिदीपनो, इध पन संसयपतिरूपकपरिदीपनोव। कस्मा ‘‘संसयपरिदीपने’’ति वुत्तं, ननु बुद्धानं संसयो नत्थीति आह ‘‘बुद्धानञ्चा’’तिआदि। संसयो नाम नत्थि बोधिमूले एव तस्स समुग्घाटितत्ता। परिवितक्कपुब्बभागोति अधिप्पेतकिच्चस्स पुब्बभागे पवत्तपरिवितक्को। एसाति ‘‘करिस्साम, न करिस्सामा’’तिआदिको एस चित्ताचारो सब्बबुद्धानं लब्भति सम्भवति विचारणवसेनेव पवत्तनतो, न पन संसयवसेन। तेनाहाति येनेस सब्बबुद्धानं लब्भति, तेन भगवा एवमाहाति इममेव पाळिं इमस्स अत्थस्स साधकं करोति। अयं अट्ठकथातो अपरो नयो – यंनूनाति परिकप्पने निपातो। ‘‘उपसङ्कमेय्य’’न्ति किरियापदेन वुच्चमानोयेव हि अत्थो अनेन जोतीयति। तस्मा अहं यंनून यदि पन उपसङ्कमेय्यं साधु वताति योजना। ‘‘यदि पना’’ति इदम्पि तेन समानत्थन्ति वुत्तं ‘‘यदि पनाहन्ति अत्थो’’ति।&lt;br&gt;&#xA;४०८. अस्साति परिब्बाजकपरिसाय। उद्धंगमनवसेनाति उन्नतबहुलताय उग्गन्त्वा उग्गन्त्वा पवत्तनवसेन। दिसासु पत्थटवसेनाति विपुलभावेन भूतपरम्पराय सब्बदिसासु पत्थरणवसेन। एत्थ च पाळियं यथा उन्नतपायो सद्दो उन्नादो, एवं विपुलभावेन उपरूपरि पवत्तोपि उन्नादोयेवाति तदुभयं एकज्झं कत्वा ‘‘उन्नादिनिया’’ति वुत्तं, पुन तदुभयमेव विभागं कत्वा ‘‘उच्चासद्दमहासद्दाया’’ति। अतो पाळिनयानुरूपमेव अत्थं विवरतीति दट्ठब्बम्। इदानि परिब्बाजकपरिसाय उच्चासद्दमहासद्दताकारणं, तस्स च पवत्तिआकारं दस्सेन्तो ‘‘तेसञ्ही’’तिआदिमाह। बालातपेति अभिनवुग्गतसूरियातपे। कामस्सादो नाम कामगुणस्सादो। भवस्सादो नाम कामरागादिसहगतो भवेसु अस्सादो।&lt;br&gt;&#xA;सूरियुग्गमने खज्जोपनमिव निप्पभतं सन्धाय वुत्तं ‘‘खज्जोपनकूपमा जाता’’ति। लाभसक्कारोपि नो परिहीनोति अत्थो बावेरुजातकेन (जा॰ १.४.१५४) दीपेतब्बो। परिसदोसोति परिसाय पवत्तदोसो।&lt;br&gt;&#xA;४०९. सण्ठपेसीति सञ्ञमनवसेन सम्मदेव ठपेसि। सण्ठपनञ्चेत्थ तिरच्छानकथाय अञ्ञमञ्ञस्मिं अगारवस्स चजापनवसेन आचारसिक्खापनं , यथावुत्तदोसस्स निगूहनञ्च होतीति आह ‘‘सिक्खापेसी’’तिआदि। नन्ति परिसम्। अप्पसद्दन्ति निस्सद्दं उच्चासद्दमहासद्दाभावम्। ‘‘एको निसीदती’’तिआदि अत्थापत्तिदस्सनम्। वुद्धिन्ति लाभगुणवुद्धिम्। पत्थयमानोति पत्थयनहेतु। मानन्ते हि लक्खणे, हेतुम्हि च इच्छन्ति सद्दविदू। इदानि तमत्थं वित्थारेतुं ‘‘परिब्बाजका किरा’’तिआदि आरद्धम्। अपरद्धन्ति अपरज्झितम्। नप्पमज्जन्तीति पमादं न आपज्जन्ति, न अगारवं करोन्तीति वुत्तं होति।&lt;br&gt;&#xA;४१०. नो आगते आनन्दोति अम्हाकं भगवति आगते आनन्दो पीति होति। ‘‘चिरस्सं खो भन्ते भगवा इमं परियायमकासी’’ति वचनं पुब्बेपि तत्थ आगतपुब्बत्ता वुत्तवचनमिव होतीति चोदनं समुट्ठापेत्वा परिहरन्तो ‘‘कस्मा आहा’’तिआदिमाह। पियसमुदाचाराति पियालापा। तस्माति तथा पियसमुदाचारस्स पवत्तनतो। न केवलं अयमेव, अथ खो अञ्ञेपि पब्बजिता येभुय्येन भगवतो अपचितिं करोन्तेवाति तदञ्ञेसम्पि बाहुल्लकम्मेन तदत्थं साधेतुं ‘‘भगवन्तञ्ही’’तिआदि वुत्तम्। तत्थ कारणमाह ‘‘उच्चाकुलीनताया’’ति , महासम्मतराजतो पट्ठाय असम्भिन्नखत्तियकुलतायाति अत्थो। तथा हि सोणदण्डेन वुत्तं ‘‘समणो खलु भो गोतमो उच्चाकुला पब्बजितो असम्भिन्नखत्तियकुला’’ति, (दी॰ नि॰ १.३०४) तेन सासने अप्पसन्नानम्पि कुलगारवेन भगवति अपचितिं दस्सेति। एतस्मिं अन्तरे का नाम कथाति यथावुत्तपरिच्छेदब्भन्तरे कीदिसा नाम कथा। विप्पकताति आरद्धा हुत्वा अपरियोसिता। ‘‘का कथा विप्पकता’’ति पन वदन्तो अत्थतो तस्सा परियोसापनं पटिजानाति नाम। का कथाति च अविसेसचोदना, तस्मा यस्सा तस्सा सब्बस्सापि कथाय परियोसापनं पटिञ्ञातं होति, तञ्च पटिजाननं पदेसञ्ञुनो अविसंयन्ति आह ‘‘याव…पे॰… सब्बञ्ञुपवारणं पवारेसी’’ति। एसाति परिब्बाजकपरिसाय कथिता राजकथादिका। निस्साराति निरत्थकभावेन साररहिता।&lt;/p&gt;</description>
    </item>
    <item>
      <title>१०. सुभसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/10_subhasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/10_subhasuttavaNNanA/</guid>
      <description>&lt;p&gt;१०. सुभसुत्तवण्णना&lt;/p&gt;&#xA;&lt;h2 id=&#34;सभमणवकवतथवणणन&#34;&gt;सुभमाणवकवत्थुवण्णना&lt;/h2&gt;&#xA;&lt;p&gt;४४४. एवं पोट्ठपादसुत्तं संवण्णेत्वा इदानि सुभसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, पोट्ठपादसुत्तस्सानन्तरं सङ्गीतस्स सुत्तस्स सुभसुत्तभावं वा पकासेतुं ‘‘एवं मे सुतं…पे॰… सावत्थियन्ति सुभसुत्त’’न्ति आह। अनुनासिकलोपेन ‘‘अचिर परिनिब्बुते’’ति वुत्तन्ति दस्सेति ‘‘अचिरं परिनिब्बुते’’ति इमिना यथा पोट्ठपादसुत्ते ‘‘अप्पाटिहीरक तं भासितं सम्पज्जती’’ति, अचिरं परिनिब्बुतस्स अस्साति वा अचिरपरिनिब्बुतो यथा ‘‘अचिरपक्कन्तो, मासजातो’’ति। अत्थमत्तं पन दस्सेतुं एवं वुत्तम्। अचिरपरिनिब्बुतेति च सत्थु परिनिब्बुतभावस्स चिरकालतापटिक्खेपेन आसन्नतामत्तं दस्सितं, कालपरिच्छेदो पन न दस्सितोति तं दस्सेन्तो ‘‘परिनिब्बानतो’’तिआदिमाह। विसाखपुण्णमितो उद्धं याव जेट्ठपुण्णमी, ताव कालं सन्धाय ‘‘मासमत्ते’’ति वुत्तम्। मत्तसद्देन पन तस्स कालस्स किञ्चि असम्पुण्णतं जोतेति। तुदिसञ्ञितो गामो निवासो एतस्साति तोदेय्यो। तं पनेस यस्मा सोणदण्डो (दी॰ नि॰ १.३००) विय चम्पं, कूटदन्तो (दी॰ नि॰ १.३२३) विय च खाणुमतं अज्झावसति, तस्मा वुत्तं ‘‘तस्स अधिपतित्ता’’ति, इस्सरभावतोति अत्थो। अयम्पि हि रञ्ञो पसेनदिकोसलस्स पुरोहितब्राह्मणो। पुत्तम्पि आहाति सुभं माणवम्पि ओवदन्तो आह।&lt;br&gt;&#xA;अञ्जनानन्ति अक्खिअञ्जनत्थाय घंसितअञ्जनानम्। वम्मिकानन्ति किमिसमाहटवम्मिकानं सञ्चयं दिस्वाति सम्बन्धो। मधूनन्ति मक्खिकमधूनम्। समाहारन्ति मकरन्दसन्निचयम्। पण्डितो घरमावसेति यस्मा अप्पतरप्पतरेपि गय्हमाने भोगा खीयन्ति, अप्पतरप्पतरेपि च सञ्चियमाने वड्ढन्ति, तस्मा यथावुत्तमुपमत्तयं पञ्ञाय दिस्वा विञ्ञुजातिको किञ्चिपि वयमकत्वा आयमेव उप्पादेन्तो घरेवसे घरावासमनुतिट्ठेय्याति लोभादेसितपटिपत्तिं उपदिसति।&lt;br&gt;&#xA;अदानमेव सिक्खापेत्वा सिक्खापनहेतु लोभाभिभूतताय तस्मिंयेव घरे सुनखो हुत्वा निब्बत्ति। लोभवसिकस्स हि दुग्गति पाटिकङ्खा , ‘‘जनवसभो नाम यक्खो हुत्वा निब्बत्ती’’ति (दी॰ नि॰ अट्ठ॰ १.१५०) एत्थ वुत्तनयेन अत्थो वेदितब्बो। पुब्बपरिचयेन अतिविय पियायति। वुत्तञ्हि ‘‘पुब्बेव सन्निवासेना’’तिआदि (जा॰ १.२.१७४)। निक्खन्तेति केनचिदेव करणीयेन बहि निग्गते। सुभं माणवं अनुग्गण्हितुकामो एककोव भगवा पिण्डाय पाविसि। भुक्कारन्ति ‘‘भु भू’’ति सुनखसद्दकरणम्। ‘‘भो भो’’ति ब्राह्मणसमुदाचारेन परिभवित्वा परिभवनहेतु। ‘‘भोवादि नाम सो होति, सचे होति सकिञ्चनो’’ति (ध॰ प॰ ३९६; सु॰ नि॰ ६२५) हि वुत्तम्। ननु च हेट्ठा ‘‘अदानमेव सिक्खापेत्वा सुनखो हुत्वा निब्बत्तो’’ति आह, कस्मा पनेत्थ ‘‘पुब्बेपि मं ‘भो भो’ति परिभवित्वा सुनखो जातो’’ति वदतीति? तथा निब्बत्तिया तदुभयसाधारणफलत्ता। आनिसंसफलञ्हि साधारणकम्मेनपि जातं, न विपाकफलं विय एककम्मेनेवाति दट्ठब्बम्। अवीचिं गमिस्ससि कतोकासस्स कम्मस्स पटिबाहितुमसक्कुणेय्यभावतो। ‘‘जानाति मं समणो गोतमो’’ति विप्पटिसारी हुत्वा। उद्धनन्तरेति चुल्लिकन्तरे। नन्ति सुनखम्।&lt;br&gt;&#xA;तं पवत्तिन्ति भगवता यथावुत्तकारणम्। ब्राह्मणचारित्तस्स अपरिहापिततं सन्धाय, तथा पितरं उक्कंसेन्तो ‘‘ब्रह्मलोके निब्बत्तो’’ति आह। मुखारुळ्हन्ति सयंपटिभानवसेन मुखमारुळ्हम्। तं पवत्तिं पुच्छीति ‘‘सुतमेतं भो गोतम मय्हं पिता सुनखो हुत्वा निब्बत्तो’’ति तुम्हेहि वुत्तं, ‘‘किमिदं सच्चं वा असच्चं वा’’ति पुच्छि। तथेव वत्वाति यथा पुब्बे सुनखस्स वुत्तं, तथेव वत्वा। अविसंवादनत्थन्ति सच्चापनत्थं, ‘‘तोदेय्यब्राह्मणो सुनखो हुत्वा निब्बत्तो’’ति वचनस्स अविसंवादनेन अत्तनो अविसंवादिभावदस्सनत्थन्ति वुत्तं होति। अप्पोदकन्ति अप्पकेन उदकेन सम्पादितम्। मधुपायासन्ति सादुरसं, मधुयोजितं वा पायासम्। तथा अकासि, यथा भगवता वुत्तम्। ‘‘सब्बं दस्सेसीति बुद्धानुभावेन सो सुनखो तं सब्बं नेत्वा दस्सेसि, न जातिस्सरताय। भगवन्तं दिस्वा भुक्करणं पन पुरिमजातिसिद्धवासनावसेना’’ति (दी॰ नि॰ टी॰ १.४४४) एवं आचरियेन वुत्तम्। उपरिपण्णासके पन चूळकम्मविभङ्गसुत्तट्ठकथायं ‘‘सुनखो ‘ञातोम्हि इमिना’ति रोदित्वा ‘हुं हु’न्ति करोन्तो धननिधानट्ठानं गन्त्वा पादेन पथविं खणित्वा सञ्ञं अदासी’’ति (म॰ नि॰ अट्ठ॰ ३.२८९) जातिस्सराकारमाह, वीमंसित्वा गहेतब्बम्।&lt;br&gt;&#xA;‘‘भवपटिच्छन्नं नाम एवरूपं सुनखपटिसन्धिअन्तरं पाकटं समणस्स गोतमस्स, अद्धा एस सब्बञ्ञू’’ति भगवति पसन्नचित्तो। अङ्गविज्जापाठको किरेस। तेनस्स एतदहोसि ‘‘इमं धम्मपण्णाकारं कत्वा समणं गोतमं पञ्हं पुच्छिस्सामी’’ति, ततो सो चुद्दस पञ्हे अभिसङ्खरित्वा भगवन्तं पुच्छि। तेन वुत्तं ‘‘चुद्दस पञ्हे पुच्छित्वा’’ति। तत्थ चुद्दस पञ्हेति ‘‘दिस्सन्ति हि भो गोतम मनुस्सा अप्पायुका, दिस्सन्ति दीघायुका। दिस्सन्ति बव्हाबाधा, अप्पाबाधा। दुब्बण्णा, वण्णवन्तो। अप्पेसक्खा, महेसक्खा। अप्पभोगा, महाभोगा। नीचकुलीना, उच्चाकुलीना। दिस्सन्ति दुप्पञ्ञा, दिस्सन्ति पञ्ञवन्तो। को नु खो भो गोतम हेतु को पच्चयो, येन मनुस्सानंयेव सतं मनुस्सभूतानं दिस्सन्ति हीनपणीतता’’ति (म॰ नि॰ ३.२८९) इमे चूळकम्मविभङ्गसुत्ते आगते चुद्दस पञ्हे। ‘‘कम्मस्सका माणव सत्ता कम्मदायादा’’तिआदिना (म॰ नि॰ ३.२८९) सङ्खेपतो, वित्थारतो च विस्सज्जनपरियोसाने भगवन्तं सरणं गतो। अङ्गसुभताय ‘‘सुभो’’ तिस्स नामम्। माणवोति पन महल्लककालेपि तरुणवोहारेन नं वोहरति। अत्तनो भोगगामतोति तुदिगामतो आगन्त्वा तङ्खणिकं वसति। तेनेव पाळियं ‘‘केनचिदेव करणीयेना’’ति वुत्तम्।&lt;br&gt;&#xA;४४५. ‘‘एका च मे कङ्खा अत्थी’’ति इमिना उपरि पुच्छियमानस्स पञ्हस्स पगेव तेन अभिसङ्खतभावं दस्सेति। माणवकन्ति खुद्दकमाणवं ‘‘एकपुत्तको, (म॰ नि॰ २.२९६, ३५३; पारा॰ २६) पियपुत्तको’’तिआदीसु विय क-सद्दस्स खुद्दकत्थे पवत्तनतो। विसभागवेदनाति दुक्खवेदना। सा हि कुसलकम्मनिब्बत्ते अत्तभावे उप्पज्जनकसुखवेदनापटिपक्खभावतो ‘‘विसभागवेदना’’ति च कायं गाळ्हा हुत्वा बाधनतो पीळनतो ‘‘आबाधो’’ति च वुच्चति। कीदिसा पन साति आह ‘‘या एकदेसे’’तिआदि। एकदेसे उप्पज्जित्वाति सरीरेकदेसे उट्ठहित्वापि अपरिवत्तिभावकरणतो अयपट्टेन आबन्धित्वा विय गण्हाति, इमिना बलवरोगो आबाधो नामाति दस्सेति। किच्छजीवितकरोति असुखजीवितावहो, इमिना दुब्बलो अप्पमत्तको रोगो आतङ्को नामाति दस्सेति। उट्ठानन्ति सयननिसज्जादितो उट्ठहनं, तेन यथा तथा अपरापरं सरीरस्स परिवत्तनं वदति। गरुकन्ति भारियं अकिच्चसिद्धिकम्। गिलानस्सेव काये बलं न होतीति सम्बन्धो। लहुट्ठानेन चेत्थ गेलञ्ञाभावो पुच्छितो। हेट्ठा चतूहि पदेहि अफासुविहाराभावं पुच्छित्वापि इदानि पुन फासुविहारभावं पुच्छति, तेन सविसेसो एत्थ फासुविहारो पुच्छितोति विञ्ञायति। असतिपि हि अतिसयत्थजोतने सद्दे अत्थापत्तितो अतिसयत्थो लब्भतेव यथा ‘‘अभिरूपस्स कञ्ञा दातब्बा’’ति। तेनाह ‘‘गमनट्ठाना’’तिआदि। पुरिमं आणापनवचनं, इदं पन पुच्छितब्बाकारदस्सनन्ति अयमिमेसं विसेसोति दस्सेति ‘‘अथस्सा’’तिआदिना।&lt;br&gt;&#xA;४४७. कालो नाम उपसङ्कमनस्स युत्तपत्तकालो, समयो नाम तस्सेव पच्चयसामग्गी, अत्थतो पनेस तज्जं सरीरबलञ्चेव तप्पच्चयपरिस्सयाभावो च। उपादानं नाम ञाणेन तेसं गहणं सल्लक्खणन्ति आह ‘‘पञ्ञाया’’तिआदि। ‘‘स्वे गमनकालो भविस्सती’’ति इमिना कालं, ‘‘काये’’तिआदिना समयञ्च सरूपतो दस्सेति। फरिस्सतीति फरणवसेन ठस्सति।&lt;br&gt;&#xA;४४८. चेतियरट्ठेति चेतिरट्ठे। य-कारेन हि पदं वड्ढेत्वा एवं वुत्तम्। ‘‘चेतिरट्ठतो अञ्ञं विसुंयेवेकं रट्ठ’’न्तिपि वदन्ति। ‘‘यस्मा मरणं नाम तादिसानं दसबलानं रोगवसेनेव होति, तस्मा येन रोगेन तं जातं, तस्स सरूपपुच्छा, कारणपुच्छा, मरणहेतुकचित्तसन्तापपुच्छा, तस्स च सन्तापस्स सब्बलोकसाधारणता, तथा मरणस्स च अप्पटिकरणता’’ति एवमादिना मरणपटिसञ्ञुत्तं सम्मोदनीयं कथं कथेसीति दस्सेतुं ‘‘भो आनन्दा’’तिआदि वुत्तम्। ‘‘को नामा’’तिआदिना हि रोगं पुच्छति, ‘‘किं भगवा परिभुञ्जी’’ति इमिना कारणं, ‘‘अपिचा’’तिआदिना चित्तसन्तापं, ‘‘सत्था नामा’’तिआदिना तस्स सब्बलोकसाधारणतं, ‘‘एका दानी’’तिआदिना मरणस्स अप्पटिकरणतं दस्सेतीति दट्ठब्बम्। महाजानीति महाहानि। यत्राति येन कारणेन परिनिब्बुतो, तेन को दानि अञ्ञो मरणा मुच्चिस्सतीतिआदिना योजेतब्बम्। इदानीति च अत्तनो मनसिकारं पति वोहारमत्तेन वुत्तम्। लज्जिस्सतीति लज्जा विय भविस्सति, विज्जिस्सतीति अत्थो । पीतभेसज्जानुरूपं आहारभोजनं पोराणाचिण्णन्ति आह ‘‘पीत…पे॰… दत्वा’’ति।&lt;br&gt;&#xA;हुत्वाति पाठसेसो सन्तिकावचरभावस्स विसेसनतो। मारो पापिमा विय न रन्धगवेसी, उत्तरमाणवो विय च न वीमंसनाधिप्पायो, अपि तु खलु उपट्ठाको हुत्वा सन्तिकावचरोति हि विसेसेति। न रन्धगवेसीति न छिद्दगवेसी। येसु धम्मेसूति विमोक्खुपायेसु निय्यानिकधम्मेसु। धरन्तीति अधुना तिट्ठन्ति, पवत्तन्तीति अत्थो।&lt;br&gt;&#xA;४४९. अत्थतो पयुत्तताय सद्दपयोगस्स सद्दपबन्धलक्खणानि तीणि पिटकानि तदत्थभूतेहि सीलादीहि तीहि धम्मक्खन्धेहि सङ्गय्हन्तीति वुत्तं ‘‘तीणि पिटकानि तीहि खन्धेहि सङ्गहेत्वा’’ति। सङ्खित्तेन कथितन्ति ‘‘तिण्णं खो माणव खन्धान’’न्ति एवं गणनतो, सामञ्ञतो च सङ्खेपेनेव कथितम्। ‘‘कतमेसं तिण्ण’’न्ति अयं अदिट्ठजोतनापुच्छायेव, न कथेतुकम्यतापुच्छा। माणवस्सेव हि अयं पुच्छा, न थेरस्साति आह ‘‘माणवो’’तिआदि। अञ्ञत्थ पन ईदिसेसु ठानेसु कथेतुकम्यतापुच्छायेव दिस्सति, न अदिट्ठजोतनापुच्छा। इध पन अट्ठकथायं एवं वुत्तं, तदेतं अट्ठकथापमाणतो पच्चेतब्बम्। तदा पवत्तमानञ्हि पच्चक्खं कत्वा अट्ठकथम्पि सङ्गहमारोपिंसु। कथेतुकम्यतापुच्छाभावे पनस्स थेरस्सेव वचनता सिया।&lt;/p&gt;</description>
    </item>
    <item>
      <title>११. केवट्टसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/11_kevaTTasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/11_kevaTTasuttavaNNanA/</guid>
      <description>&lt;p&gt;११. केवट्टसुत्तवण्णना&lt;/p&gt;&#xA;&lt;h2 id=&#34;कवटटगहपतपततवतथवणणन&#34;&gt;केवट्टगहपतिपुत्तवत्थुवण्णना&lt;/h2&gt;&#xA;&lt;p&gt;४८१. एवं सुभसुत्तं संवण्णेत्वा इदानि केवट्टसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, सुभसुत्तस्सानन्तरं सङ्गीतस्स सुत्तस्स केवट्टसुत्तभावं वा पकासेतुं ‘‘एवं मे सुतं…पे॰… नाळन्दायन्ति केवट्टसुत्त’’न्ति आह। पावारिकस्साति एवंनामकस्स सेट्ठिनो। अम्बवनेति अम्बरुक्खबहुले उपवने। तं किर सो सेट्ठि भगवतो अनुच्छविकं गन्धकुटिं, भिक्खुसङ्घस्स च रत्तिट्ठानदिवाट्ठानकुटिमण्डपादीनि सम्पादेत्वा पाकारपरिक्खित्तं द्वारकोट्ठकसम्पन्नं कत्वा बुद्धप्पमुखस्स सङ्घस्स निय्यातेसि, पुरिमवोहारेन पनेस विहारो ‘‘पावारिकम्बवन’’न्त्वेव वुच्चति। ‘‘केवट्टो’’ तिदं नाममत्तम्। ‘‘केवट्टेहि संरक्खितत्ता, तेसं वा सन्तिके सम्बुद्धत्ता’’ति केचि। गहपतिपुत्तस्साति एत्थ कामञ्चेस तदा गहपतिट्ठाने ठितो, पितु पनस्स अचिरकालकतताय पुरिमसमञ्ञाय ‘‘गहपतिपुत्तो’’त्वेव वोहरीयति। तेनाह ‘‘गहपतिमहासालो’’ति, महाविभवताय महासारो गहपतीति अत्थो, र-कारस्स पन ल-कारं कत्वा ‘‘महासालो’’ति वुत्तं यथा ‘‘पलिबुद्धो’’ति (चूळनि॰ १५; मि॰ प॰ ६.३.७; जा॰ अट्ठ॰ २.३.१०२) सद्धो पसन्नोति पोथुज्जनिकसद्धावसेन रतनत्तयसद्धाय समन्नागतो, ततोयेव रतनत्तयप्पसन्नो। कम्मकम्मफलसद्धाय वा सद्धो, रतनत्तयप्पसादबहुलताय पसन्नो। सद्धाधिकत्तायेवाति तथाचिन्ताय हेतुवचनं, सद्धाधिको हि उम्मादप्पत्तो विय होति।&lt;br&gt;&#xA;समिद्धाति सम्मदेव इद्धा, विभवसम्पत्तिया वेपुल्लप्पत्ता सम्पुण्णा, आकिण्णा बहू मनुस्सा एत्थाति अत्थं सन्धाय ‘‘अंसकूटेना’’तिआदि वुत्तम्। ‘‘एहि त्वं भिक्खु अन्वद्धमासं, अनुमासं, अनुसंवच्छरं वा मनुस्सानं पसादाय इद्धिपाटिहारियं करोही’’ति एकस्स भिक्खुनो आणापनमेव समादिसनं, तं पन तस्मिं ठाने ठपनं नामाति आह ‘‘ठानन्तरे ठपेतू’’ति । उत्तरिमनुस्सानन्ति पकतिमनुस्सेहि उत्तरितरानं उत्तमपुरिसानं बुद्धादीनं झायीनं, अरियानञ्च। धम्मतोति अधिगमधम्मतो, झानाभिञ्ञामग्गफलधम्मतोति अत्थो, निद्धारणे चेतं निस्सक्कवचनम्। ततो हि इद्धिपाटिहारियं निद्धारेति। एवं उत्तरिसद्दं मनुस्ससद्देन एकपदं कत्वा इदानि पाटिहारियसद्देन सम्बज्झितब्बं विसुमेव पदं करोन्तो ‘‘दसकुसलसङ्खाततो वा’’तिआदिमाह। मनुस्सधम्मतोति पकतिमनुस्सधम्मतो। पज्जलितपदीपोति पज्जलन्तपदीपो। तेलस्नेहन्ति तेलसेचनम्। राजगहसेट्ठिवत्थुस्मिन्ति राजगहसेट्ठिनो चन्दनपत्तदानवत्थुम्हि (चूळव॰ २५२)। सिक्खापदं पञ्ञापेसीति ‘‘न भिक्खवे गिहीनं उत्तरिमनुस्सधम्मं इद्धिपाटिहारियं दस्सेतब्बम्। यो दस्सेय्य, आपत्ति दुक्कटस्सा’’ति (चूळव॰ २५२) विकुब्बनिद्धिपटिक्खेपकं इदं सिक्खापदं पञ्ञपेसि।&lt;br&gt;&#xA;४८२. गुणसम्पत्तितो अचावनं सन्धाय एतं वुत्तन्ति दस्सेति ‘‘न गुणविनासनेना’’ति इमिना। तेनाह ‘‘सीलभेद’’न्तिआदि। विसहन्तो नाम नत्थीति निवारितट्ठाने उस्सहन्तो नाम नत्थि। एवम्पि इमिना कारणन्तरेनायं उस्सहन्तोति दस्सेतुं ‘‘अयं पना’’तिआदि वुत्तम्। यस्मा विस्सासिको, तस्मा विस्सासं वड्ढेत्वाति योजना। वड्ढेत्वाति च ब्रूहेत्वा, विभूतं पाकटं कत्वाति अत्थो।&lt;/p&gt;</description>
    </item>
    <item>
      <title>१२. लोहिच्चसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/12_lohichchasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/12_lohichchasuttavaNNanA/</guid>
      <description>&lt;p&gt;१२. लोहिच्चसुत्तवण्णना&lt;/p&gt;&#xA;&lt;h2 id=&#34;लहचचबरहमणवतथवणणन&#34;&gt;लोहिच्चब्राह्मणवत्थुवण्णना&lt;/h2&gt;&#xA;&lt;p&gt;५०१. एवं केवट्टसुत्तं संवण्णेत्वा इदानि लोहिच्चसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, केवट्टसुत्तस्सानन्तरं सङ्गीतस्स सुत्तस्स लोहिच्चसुत्तभावं वा पकासेतुं ‘‘एवं मे सुतं…पे॰… कोसलेसूति लोहिच्चसुत्त’’न्ति आह। सालवतिकाति कारणमन्तरेन इत्थिलिङ्गवसेन तस्स गामस्स नामम्। गामणिकाभावेनाति केचि। वतियाति कण्टकसाखादिवतिया। लोहितो नाम तस्स कुले पुब्बपुरिसो, तब्बंसवसेन लोहितस्स अपच्चं लोहिच्चोति ब्राह्मणस्स गोत्ततो आगतनामम्।&lt;br&gt;&#xA;५०२. ‘‘किञ्हि परो परस्स करिस्सती’’ति परानुकम्पा विरहितत्ता लामकम्। न तु उच्छेदसस्सतानं अञ्ञतरस्साति आह ‘‘न पना’’तिआदि। दिट्ठिगतन्ति हि लद्धिमत्तं अधिप्पेतं, अञ्ञथा उच्छेदसस्सतग्गाहविनिमुत्तो कोचि दिट्ठिग्गाहो नाम नत्थीति तेसमञ्ञतरं सिया। ‘‘उप्पन्नं होती’’ति इदं मनसि, वचसि च उप्पन्नतासाधारणवचनन्ति दस्सेति ‘‘न केवलञ्चा’’तिआदिना। सो किर…पे॰… भासतियेवाति च तस्सा लद्धिया लोके पाकटभावं वदति। यस्मा पन अत्ततो अञ्ञो परो होति, तस्मा यथा अनुसासकतो अनुसासितब्बो परो, एवं अनुसासितब्बतोपि अनुसासकोति दस्सेतुं ‘‘परो’’तिआदि वुत्तम्। किं-सद्दापेक्खाय चेत्थ ‘‘करिस्सती’’ति अनागतकालवचनं, अनागतेपि वा तेन तस्स कातब्बं नत्थीति दस्सनत्थम्। कुसलं धम्मन्ति अनवज्जधम्मं निक्किलेसधम्मं, विमोक्खधम्मन्ति अत्थो। ‘‘परेसं धम्मं कथेस्सामी’’ति तेहि अत्तानं परिवारापेत्वा विचरणं किमत्थियं, आसयवुद्धस्सपि अनुरोधेन विना तं न होति, तस्मा अत्तना…पे॰… विहातब्बन्ति वदति। तेनाह ‘‘एवंसम्पदमिदं पापकं लोभधम्मं वदामी’’ति।&lt;br&gt;&#xA;५०४. ‘‘इत्थिलिङ्गवसेना’’ति इमिना पुल्लिङ्गिकस्सपि अत्थस्स इत्थिलिङ्गसमञ्ञाति दस्सेति। सोति लोहिच्चब्राह्मणो। भारोति भगवतो परिसबाहुल्लत्ता, अत्तनो च बहुकिच्चकरणीयत्ता गरु दुक्करम्।&lt;br&gt;&#xA;५०८. कथाफासुकत्थन्ति कथासुखत्थं, सुखेन कथं कथेतुञ्चेव सोतुञ्चाति अत्थो। अयं उपासकोति रोसिकन्हापितं आह। अप्पेव नाम सियाति एत्थ पीतिवसेन आमेडितं दट्ठब्बम्। तथा हि तं ‘‘बुद्धगज्जित’’न्ति वुच्चति। भगवा हि ईदिसेसु ठानेसु विसेसतो पीतिसोमनस्सजातो होति, तस्मा पीतिवसेन पठमं गज्जति, दुतियम्पि अनुगज्जति। किं विसेसं गज्जनमनुगज्जनन्ति वुत्तं ‘‘अय’’न्तिआदि। आदो भासनं अल्लापो, सञ्ञोगे परे रस्सो। तदुत्तरि सह भासनं सल्लापो।&lt;/p&gt;</description>
    </item>
    <item>
      <title>१३. तेविज्जसुत्तवण्णना</title>
      <link>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/13_tevijjasuttavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/02_suttapiTaka/01_dIghanikAya/05_sIlakkhandhavagga-abhinavaTIkA-2/13_tevijjasuttavaNNanA/</guid>
      <description>&lt;p&gt;१३. तेविज्जसुत्तवण्णना&lt;br&gt;&#xA;५१८. एवं लोहिच्चसुत्तं संवण्णेत्वा इदानि तेविज्जसुत्तं संवण्णेन्तो यथानुपुब्बं संवण्णनोकासस्स पत्तभावं विभावेतुं, लोहिच्चसुत्तस्सानन्तरं सङ्गीतस्स सुत्तस्स तेविज्जसुत्तभावं वा पकासेतुं ‘‘एवं मे सुतं…पे॰… कोसलेसूति तेविज्जसुत्त’’न्ति आह। नामन्ति नाममत्तम्। दिसावाचीसद्दतो पयुज्जमानो एनसद्दो अदुरत्थे इच्छितो, तप्पयोगेन च पञ्चमियत्थे सामिवचनं, तस्मा ‘‘उत्तरेना’’ति पदेन अदूरत्थजोतनं, पञ्चमियत्थे च सामिवचनं दस्सेतुं ‘‘मनसाकटतो अविदूरे उत्तरपस्से’’ति वुत्तम्। ‘‘दिसावाचीसद्दतो पञ्चमीवचनस्स अदूरत्थजोतनतो अदूरत्थं दस्सेतुं एनसद्देन एवं वुत्त’’न्ति केचि, सत्तमियत्थे चेतं ततियावचनं ‘‘पुब्बेन गामं रमणीय’’न्तिआदीसु विय। ‘‘अक्खरचिन्तका पन एन-सद्दयोगे अवधिवाचिनि पदे उपयोगवचनं इच्छन्ति, अत्थो पन सामिवसेनेव इच्छितो, तस्मा इध सामिवचनवसेनेव वुत्त’’न्ति (दी॰ नि॰ टी॰ १.५१८) अयं आचरियमति। तरुणअम्बरुक्खसण्डेति तरुणम्बरुक्खसमूहे। रुक्खसमुदायस्स हि वनसमञ्ञा।&lt;br&gt;&#xA;५१९. कुलचारित्तादिसम्पत्तियाति एत्थ आदिसद्देन मन्तज्झेनाभिरूपतादिसम्पत्तिं सङ्गण्हाति। तत्थ तत्थाति तस्मिं तस्मिं देसे, कुले वा। ते निवासट्ठानेन विसेसेन्तो ‘‘तत्था’’तिआदिमाह। मन्तसज्झायकरणत्थन्ति आथब्बणमन्तानं सज्झायकरणत्थम्। तेन वुत्तं ‘‘अञ्ञेसं बहूनं पवेसनं निवारेत्वा’’ति। नदीतीरेति अचिरवतिया नदिया तीरे।&lt;/p&gt;</description>
    </item>
  </channel>
</rss>
