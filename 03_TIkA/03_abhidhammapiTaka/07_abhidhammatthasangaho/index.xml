<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ अभिधम्मत्थसङ्गहो on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/</link>
    <description>Recent content in &#43;०७ अभिधम्मत्थसङ्गहो on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/index.xml" rel="self" type="application/rss+xml" />
    <item>
      <title>०१. चित्तपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/01_chittaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/01_chittaparichChedavaNNanA/</guid>
      <description>&lt;p&gt;१. चित्तपरिच्छेदवण्णना&lt;/p&gt;&#xA;&lt;h2 id=&#34;भमभदचततवणणन&#34;&gt;भूमिभेदचित्तवण्णना&lt;/h2&gt;&#xA;&lt;p&gt;३. इदानि यस्मा विभागवन्तानं धम्मानं सभावविभावनं विभागेन विना न होति, तस्मा यथाउद्दिट्ठानं अभिधम्मत्थानं उद्देसक्कमेन विभागं दस्सेतुं चित्तं ताव भूमिजातिसम्पयोगादिवसेन विभजित्वा निद्दिसितुमारभन्तो आह ‘‘तत्थ चित्तं तावा’’त्यादि। ताव-सद्दो पठमन्ति एतस्सत्थे। यथाउद्दिट्ठेसु चतूसु अभिधम्मत्थेसु पठमं चित्तं निद्दिसीयतीति अयञ्हेत्थत्थो। चत्तारो विधा पकारा अस्साति चतुब्बिधम्। यस्मा पनेते चतुभुम्मका धम्मा अनुपुब्बपणीता, तस्मा हीनुक्कट्ठुक्कट्ठतरतमानुक्कमेन तेसं निद्देसो कतो। तत्थ कामेतीति कामो, कामतण्हा, सा एत्थ अवचरति आरम्मणकरणवसेनाति कामावचरम्। कामीयतीति वा कामो, एकादसविधो कामभवो, तस्मिं येभुय्येन अवचरतीति कामावचरम्। येभुय्येन चरणस्स हि अधिप्पेतत्ता रूपारूपभवेसु पवत्तस्सापि इमस्स कामावचरभावो उपपन्नो होति। कामभवोयेव वा कामो एत्थ अवचरतीति कामावचरो, तत्थ पवत्तम्पि चित्तं निस्सिते निस्सयवोहारेन कामावचरं ‘‘मञ्चा उक्कुट्ठिं करोन्ती’’त्यादीसु वियाति अलमतिविसारणिया कथाय। होति चेत्थ –&lt;br&gt;&#xA;‘‘कामोवचरतीत्येत्थ, कामेवचरतीति वा।&lt;br&gt;&#xA;ठानूपचारतो वापि, तं कामावचरं भवे’’ति॥&lt;br&gt;&#xA;रूपारूपावचरेसुपि एसेव नयो यथारहं दट्ठब्बो। उपादानक्खन्धसङ्खातलोकतो उत्तरति अनासवभावेनाति लोकुत्तरं, मग्गचित्तम्। फलचित्तं पन ततो उत्तिण्णन्ति लोकुत्तरम्। उभयम्पि वा सह निब्बानेन लोकतो उत्तरं अधिकं यथावुत्तगुणवसेनेवाति लोकुत्तरम्।&lt;br&gt;&#xA;भूमिभेदचित्तवण्णना निट्ठिता।&lt;/p&gt;</description>
    </item>
    <item>
      <title>०१. चित्तपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/01_chittaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/01_chittaparichChedo/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अभिधम्मत्थसङ्गहो&lt;br&gt;&#xA;गन्थारम्भकथा&lt;br&gt;&#xA;१. सम्मासम्बुद्धमतुलं , ससद्धम्मगणुत्तमम्।&lt;br&gt;&#xA;अभिवादिय भासिस्सं, अभिधम्मत्थसङ्गहं॥&lt;/p&gt;&#xA;&lt;h2 id=&#34;चतपरमतथधमम&#34;&gt;चतुपरमत्थधम्मो&lt;/h2&gt;&#xA;&lt;p&gt;२. तत्थ वुत्ताभिधम्मत्था, चतुधा परमत्थतो।&lt;br&gt;&#xA;चित्तं चेतसिकं रूपं, निब्बानमिति सब्बथा॥&lt;br&gt;&#xA;१. चित्तपरिच्छेदो&lt;/p&gt;&#xA;&lt;h2 id=&#34;भमभदचततम&#34;&gt;भूमिभेदचित्तम्&lt;/h2&gt;&#xA;&lt;p&gt;३. तत्थ चित्तं ताव चतुब्बिधं होति कामावचरं रूपावचरं अरूपावचरं लोकुत्तरञ्चेति।&lt;/p&gt;&#xA;&lt;h2 id=&#34;अकसलचततम&#34;&gt;अकुसलचित्तम्&lt;/h2&gt;&#xA;&lt;p&gt;४. तत्थ कतमं कामावचरं? सोमनस्ससहगतं दिट्ठिगतसम्पयुत्तं असङ्खारिकमेकं, ससङ्खारिकमेकं, सोमनस्ससहगतं दिट्ठिगतविप्पयुत्तं असङ्खारिकमेकं, ससङ्खारिकमेकं , उपेक्खासहगतं दिट्ठिगतसम्पयुत्तं असङ्खारिकमेकं, ससङ्खारिकमेकं, उपेक्खासहगतं दिट्ठिगतविप्पयुत्तं असङ्खारिकमेकं, ससङ्खारिकमेकन्ति इमानि अट्ठपि लोभसहगतचित्तानि नाम।&lt;br&gt;&#xA;५. दोमनस्ससहगतं पटिघसम्पयुत्तं असङ्खारिकमेकं, ससङ्खारिकमेकन्ति इमानि द्वेपि पटिघसम्पयुत्तचित्तानि नाम।&lt;br&gt;&#xA;६. उपेक्खासहगतं विचिकिच्छासम्पयुत्तमेकं, उपेक्खासहगतं उद्धच्चसम्पयुत्तमेकन्ति इमानि द्वेपि मोमूहचित्तानि नाम।&lt;br&gt;&#xA;७. इच्चेवं सब्बथापि द्वादसाकुसलचित्तानि समत्तानि।&lt;br&gt;&#xA;८. अट्ठधा लोभमूलानि, दोसमूलानि च द्विधा।&lt;br&gt;&#xA;मोहमूलानि च द्वेति, द्वादसाकुसला सियुं॥&lt;/p&gt;</description>
    </item>
    <item>
      <title>०२. चेतसिकपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/02_chetasikaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/02_chetasikaparichChedavaNNanA/</guid>
      <description>&lt;p&gt;२. चेतसिकपरिच्छेदवण्णना&lt;/p&gt;&#xA;&lt;h2 id=&#34;समपयगलकखणवणणन&#34;&gt;सम्पयोगलक्खणवण्णना&lt;/h2&gt;&#xA;&lt;p&gt;१. एवं ताव चित्तं भूमिजातिसम्पयोगसङ्खारझानारम्मणमग्गभेदेन यथारहं विभजित्वा इदानि चेतसिकविभागस्स अनुप्पत्तत्ता पठमं ताव चतुब्बिधसम्पयोगलक्खणसन्दस्सनवसेन चेतसिकलक्खणं ठपेत्वा, तदनन्तरं अञ्ञसमानअकुसलसोभनवसेन तीहि रासीहि चेतसिकधम्मे उद्दिसित्वा, तेसं सोळसहाकारेहि सम्पयोगं, तेत्तिंसविधेन सङ्गहञ्च दस्सेतुं ‘‘एकुप्पादनिरोधा चा’’त्यादि आरद्धम्। चित्तेन सह एकतो उप्पादो च निरोधो च येसं ते एकुप्पादनिरोधा। एकं आलम्बणञ्च वत्थु च येसं ते एकालम्बणवत्थुका। एवं चतूहि लक्खणेहि चेतोयुत्ता चित्तेन सम्पयुत्ता द्विपञ्ञास लक्खणा धारणतो धम्मा नियतयोगिनो, अनियतयोगिनो च चेतसिका मता।&lt;br&gt;&#xA;तत्थ यदि एकुप्पादमत्तेनेव चेतोयुत्ताति अधिप्पेता, तदा चित्तेन सह उप्पज्जमानानं रूपधम्मानम्पि चेतोयुत्तता आपज्जेय्याति एकनिरोधग्गहणम्। एवम्पि चित्तानुपरिवत्तिनो विञ्ञत्तिद्वयस्स पसङ्गो नसक्का निवारेतुं, तथा ‘‘एकतो उप्पादो वा निरोधो वा एतेसन्ति एकुप्पादनिरोधा’’ति परिकप्पेन्तस्स पुरेतरमुप्पज्जित्वा चित्तस्स भङ्गक्खणे निरुज्झमानानम्पि रूपधम्मानन्ति एकालम्बणग्गहणम्। ये एवं तिविधलक्खणा, ते नियमतो एकवत्थुयेवातिदस्सनत्थं एकवत्थुकग्गहणन्ति अलमतिप्पपञ्चेन।&lt;br&gt;&#xA;सम्पयोगलक्खणवण्णना निट्ठिता।&lt;/p&gt;</description>
    </item>
    <item>
      <title>०२. चेतसिकपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/02_chetasikaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/02_chetasikaparichChedo/</guid>
      <description>&lt;p&gt;२. चेतसिकपरिच्छेदो&lt;/p&gt;&#xA;&lt;h2 id=&#34;समपयगलकखणम&#34;&gt;सम्पयोगलक्खणम्&lt;/h2&gt;&#xA;&lt;p&gt;१. एकुप्पादनिरोधा च, एकालम्बणवत्थुका।&lt;br&gt;&#xA;चेतोयुत्ता द्विपञ्ञास, धम्मा चेतसिका मता॥&lt;/p&gt;&#xA;&lt;h2 id=&#34;अञञसमनचतसकम&#34;&gt;अञ्ञसमानचेतसिकम्&lt;/h2&gt;&#xA;&lt;p&gt;२. कथं? फस्सो वेदना सञ्ञा चेतना एकग्गता जीवितिन्द्रियं मनसिकारो चेति सत्तिमे चेतसिका सब्बचित्तसाधारणा नाम।&lt;br&gt;&#xA;३. वितक्को विचारो अधिमोक्खो वीरियं पीति छन्दो चाति छ इमे चेतसिका पकिण्णका नाम।&lt;br&gt;&#xA;४. एवमेते तेरस चेतसिका अञ्ञसमानाति वेदितब्बा।&lt;/p&gt;&#xA;&lt;h2 id=&#34;अकसलचतसकम&#34;&gt;अकुसलचेतसिकम्&lt;/h2&gt;&#xA;&lt;p&gt;५. मोहो अहिरिकं अनोत्तप्पं उद्धच्चं लोभो दिट्ठि मानो दोसो इस्सा मच्छरियं कुक्कुच्चं थिनं मिद्धं विचिकिच्छा चेति चुद्दसिमे चेतसिका अकुसला नाम।&lt;/p&gt;&#xA;&lt;h2 id=&#34;सभनचतसकम&#34;&gt;सोभनचेतसिकम्&lt;/h2&gt;&#xA;&lt;p&gt;६. सद्धा सति हिरी ओत्तप्पं अलोभो अदोसो तत्रमज्झत्तता कायपस्सद्धि चित्तपस्सद्धि कायलहुता चित्तलहुता कायमुदुता चित्तमुदुता कायकम्मञ्ञता चित्तकम्मञ्ञता कायपागुञ्ञता चित्तपागुञ्ञता कायुजुकता चित्तुजुकता चेति एकूनवीसतिमे चेतसिका सोभनसाधारणा नाम।&lt;br&gt;&#xA;७. सम्मावाचा सम्माकम्मन्तो सम्माआजीवो चेति तिस्सो विरतियो नाम।&lt;br&gt;&#xA;८. करुणा मुदिता अप्पमञ्ञायो नामाति सब्बथापि पञ्ञिन्द्रियेन सद्धिं पञ्चवीसतिमे चेतसिका सोभनाति वेदितब्बा।&lt;br&gt;&#xA;९. एत्तावता च –&lt;br&gt;&#xA;तेरसञ्ञसमाना च, चुद्दसाकुसला तथा।&lt;br&gt;&#xA;सोभना पञ्चवीसाति, द्विपञ्ञास पवुच्चरे॥&lt;/p&gt;</description>
    </item>
    <item>
      <title>०३. पकिण्णकपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/03_pakiNNakaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/03_pakiNNakaparichChedavaNNanA/</guid>
      <description>&lt;p&gt;३. पकिण्णकपरिच्छेदवण्णना&lt;br&gt;&#xA;१. इदानि यथावुत्तानं चित्तचेतसिकानं वेदनादिविभागतो, तंतंवेदनादिभेदभिन्नचित्तुप्पादविभागतो च पकिण्णकसङ्गहं दस्सेतुं ‘‘सम्पयुत्ता यथायोग’’न्त्यादि आरद्धम्। यथायोगं सम्पयुत्ता चित्तचेतसिका धम्मा सभावतो अत्तनो अत्तनो सभाववसेन एकूननवुतिविधम्पि चित्तं आरम्मणविजाननसभावसामञ्ञेन एकविधं, सब्बचित्तसाधारणो फस्सो फुसनसभावेन एकविधोत्यादिना तेपञ्ञास होन्ति।&lt;br&gt;&#xA;२. इदानि तेसं धम्मानं यथारहं वेदना…पे॰… वत्थुतो सङ्गहो नाम वेदनासङ्गहादिनामको पकिण्णकसङ्गहो चित्तुप्पादवसेनेव तंतंवेदनादिभेदभिन्नचित्तुप्पादानं वसेनेव न कत्थचि तंविरहेन नीयते उपनीयते, आहरीयतीत्यत्थो।&lt;/p&gt;&#xA;&lt;h2 id=&#34;वदनसङगहवणणन&#34;&gt;वेदनासङ्गहवण्णना&lt;/h2&gt;&#xA;&lt;p&gt;३. तत्थाति तेसु छसु सङ्गहेसु। सुखादिवेदनानं, तंसहगतचित्तुप्पादानञ्च विभागवसेन सङ्गहो वेदनासङ्गहो। दुक्खतो, सुखतो च अञ्ञा अदुक्खमसुखा म-कारागमवसेन। ननु च ‘‘द्वेमा, भिक्खवे, वेदना सुखा दुक्खा’’ति (सं॰ नि॰ ४.२६७) वचनतो द्वे एव वेदनाति? सच्चं, तं पन अनवज्जपक्खिकं अदुक्खमसुखं सुखवेदनायं , सावज्जपक्खिकञ्च दुक्खवेदनायं सङ्गहेत्वा वुत्तम्। यम्पि कत्थचि सुत्ते ‘‘यं किञ्चि वेदयितमिदमेत्थ दुक्खस्सा’’ति (सं॰ नि॰ ४.२५९) वचनं, तं सङ्खारदुक्खताय सब्बवेदनानं दुक्खसभावत्ता वुत्तम्। यथाह – ‘‘सङ्खारानिच्चतं, आनन्द, मया सन्धाय भासितं सङ्खारविपरिणामतञ्च यं किञ्चिवेदयितमिदमेत्थ दुक्खस्सा’’ति (सं॰ नि॰ ४.२५९; इतिवु॰ अट्ठ॰ ५२)। तस्मा तिस्सोयेव वेदनाति दट्ठब्बा। तेनाह भगवा – ‘‘तिस्सो इमा, भिक्खवे, वेदना सुखा दुक्खा अदुक्खमसुखा चा’’ति (इतिवु॰ ५२-५३; सं॰ नि॰ ४.२४९-२५१)। एवं तिविधापि पनेता इन्द्रियदेसनायं ‘‘सुखिन्द्रियं दुक्खिन्द्रियं सोमनस्सिन्द्रियं दोमनस्सिन्द्रियं उपेक्खिन्द्रिय’’न्ति (विभ॰ २१९) पञ्चधा देसिताति तंवसेनपेत्थ विभागं दस्सेतुं ‘‘सुखं दुक्ख’’न्त्यादि वुत्तम्। कायिकमानसिकसातासातभेदतो हि सुखं दुक्खञ्च पच्चेकं द्विधा विभजित्वा ‘‘सुखिन्द्रियं सोमनस्सिन्द्रियं दुक्खिन्द्रियं दोमनस्सिन्द्रिय’’न्ति (विभ॰ २१९) देसिता, उपेक्खा पन भेदाभावतो उपेक्खिन्द्रियन्ति एकधाव। यथा हि सुखदुक्खानि अञ्ञथा कायस्स अनुग्गहमुपघातञ्च करोन्ति, अञ्ञथा मनसो, नेवं उपेक्खा, तस्मा सा एकधाव देसिता, तेनाहु पोराणा –&lt;br&gt;&#xA;‘‘कायिकं मानसं दुक्खं, सुखञ्चोपेक्खवेदना।&lt;br&gt;&#xA;एकं मानसमेवेति, पञ्चधिन्द्रियभेदतो’’ति॥ (स॰ स॰ ७४)।&lt;br&gt;&#xA;तत्थ इट्ठफोट्ठब्बानुभवनलक्खणं सुखम्। अनिट्ठफोट्ठब्बानुभवनलक्खणं दुक्खम्। सभावतो, परिकप्पतो वा इट्ठानुभवनलक्खणं सोमनस्सम्। तथा अनिट्ठानुभवनलक्खणं दोमनस्सम्। मज्झत्तानुभवनलक्खणा उपेक्खा।&lt;br&gt;&#xA;५. चतुचत्तालीस पच्चेकं लोकियलोकुत्तरभेदेन एकादसविधत्ता।&lt;br&gt;&#xA;७. सेसानीति सुखदुक्खसोमनस्सदोमनस्ससहगतेहि अवसेसानि अकुसलतो छ, अहेतुकतो चुद्दस, कामावचरसोभनतो द्वादस, पञ्चमज्झानिकानि तेवीसाति सब्बानिपि पञ्चपञ्ञास।&lt;br&gt;&#xA;वेदनासङ्गहवण्णना निट्ठिता।&lt;/p&gt;</description>
    </item>
    <item>
      <title>०३. पकिण्णकपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/03_pakiNNakaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/03_pakiNNakaparichChedo/</guid>
      <description>&lt;p&gt;३. पकिण्णकपरिच्छेदो&lt;br&gt;&#xA;१. सम्पयुत्ता यथायोगं, तेपञ्ञास सभावतो।&lt;br&gt;&#xA;चित्तचेतसिका धम्मा, तेसं दानि यथारहं॥&lt;br&gt;&#xA;२. वेदनाहेतुतो किच्चद्वारालम्बणवत्थुतो।&lt;br&gt;&#xA;चित्तुप्पादवसेनेव, सङ्गहो नाम नीयते॥&lt;/p&gt;&#xA;&lt;h2 id=&#34;वदनसङगह&#34;&gt;वेदनासङ्गहो&lt;/h2&gt;&#xA;&lt;p&gt;३. तत्थ वेदनासङ्गहे ताव तिविधा वेदना सुखं दुक्खं अदुक्खमसुखा चेति, सुखं दुक्खं सोमनस्सं दोमनस्सं उपेक्खाति च भेदेन पन पञ्चधा होति।&lt;br&gt;&#xA;४. तत्थ सुखसहगतं कुसलविपाकं कायविञ्ञाणमेकमेव, तथा दुक्खसहगतं अकुसलविपाकम्।&lt;br&gt;&#xA;५. सोमनस्ससहगतचित्तानि पन लोभमूलानि चत्तारि, द्वादस कामावचरसोभनानि, सुखसन्तीरणहसनानि च द्वेति अट्ठारस कामावचरसोमनस्ससहगतचित्तानि चेव पठमदुतियततियचतुत्थज्झानसङ्खातानि चतुचत्तालीस महग्गतलोकुत्तरचित्तानि चेति द्वासट्ठिविधानि भवन्ति।&lt;br&gt;&#xA;६. दोमनस्ससहगतचित्तानि पन द्वे पटिघसम्पयुत्तचित्तानेव।&lt;br&gt;&#xA;७. सेसानि सब्बानिपि पञ्चपञ्ञास उपेक्खासहगतचित्तानेवाति।&lt;br&gt;&#xA;८. सुखं दुक्खमुपेक्खाति, तिविधा तत्थ वेदना।&lt;br&gt;&#xA;सोमनस्सं दोमनस्समितिभेदेन पञ्चधा॥&lt;br&gt;&#xA;९. सुखमेकत्थ दुक्खञ्च, दोमनस्सं द्वये ठितम्।&lt;br&gt;&#xA;द्वासट्ठीसु सोमनस्सं, पञ्चपञ्ञासकेतरा॥&lt;/p&gt;</description>
    </item>
    <item>
      <title>०४. वीथिपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/04_vIthiparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/04_vIthiparichChedavaNNanA/</guid>
      <description>&lt;p&gt;४. वीथिपरिच्छेदवण्णना&lt;br&gt;&#xA;१. इच्चेवं यथावुत्तनयेन चित्तुप्पादानं चतुन्नं खन्धानं उत्तरं वेदनासङ्गहादिविभागतो उत्तमं पभेदसङ्गहं कत्वा पुन कामावचरादीनं तिण्णं भूमीनं, द्विहेतुकादिपुग्गलानञ्च भेदेन लक्खितं ‘‘इदं एत्तकेहि परं, इमस्स अनन्तरं एत्तकानि चित्तानी’’ति एवं पुब्बापरचित्तेहि नियामितं पटिसन्धिपवत्तीसु चित्तुप्पादानं पवत्तिसङ्गहं नाम तन्नामकं सङ्गहं यथासम्भवतो समासेन पवक्खामीति योजना।&lt;br&gt;&#xA;२. वत्थुद्वारारम्मणसङ्गहा हेट्ठा कथितापि परिपुण्णं कत्वा पवत्तिसङ्गहं दस्सेतुं पुन निक्खित्ता।&lt;br&gt;&#xA;३. विसयानं द्वारेसु, विसयेसु च चित्तानं पवत्ति विसयप्पवत्ति।&lt;br&gt;&#xA;४. तत्थाति तेसु छसु छक्केसु।&lt;/p&gt;&#xA;&lt;h2 id=&#34;वथछककवणणन&#34;&gt;वीथिछक्कवण्णना&lt;/h2&gt;&#xA;&lt;p&gt;६. ‘‘चक्खुद्वारे पवत्ता वीथि चित्तपरम्परा चक्खुद्वारवीथी’’त्यादिना द्वारवसेन, ‘‘चक्खुविञ्ञाणसम्बन्धिनी वीथि तेन सह एकारम्मणएकद्वारिकताय सहचरणभावतो चक्खुविञ्ञाणवीथी’’त्यादिना विञ्ञाणवसेन वा वीथीनं नाम योजना कातब्बाति दस्सेतुं ‘‘चक्खुद्वारवीथी’’त्यादि वुत्तम्।&lt;br&gt;&#xA;वीथिछक्कवण्णना निट्ठिता।&lt;/p&gt;</description>
    </item>
    <item>
      <title>०४. वीथिपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/04_vIthiparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/04_vIthiparichChedo/</guid>
      <description>&lt;p&gt;४. वीथिपरिच्छेदो&lt;br&gt;&#xA;१. चित्तुप्पादानमिच्चेवं, कत्वासङ्गहमुत्तरम्।&lt;br&gt;&#xA;भूमिपुग्गलभेदेन, पुब्बापरनियामितं॥&lt;br&gt;&#xA;पवत्तिसङ्गहं नाम, पटिसन्धिपवत्तियम्।&lt;br&gt;&#xA;पवक्खामि समासेन, यथासम्भवतो कथं॥&lt;br&gt;&#xA;२.. वीथिमुत्तानं पन कम्मकम्मनिमित्तगतिनिमित्तवसेन तिविधा होति विसयप्पवत्ति।&lt;br&gt;&#xA;४. तत्थ वत्थुद्वारारम्मणानि पुब्बे वुत्तनयानेव।&lt;/p&gt;&#xA;&lt;h2 id=&#34;वञञणछककम&#34;&gt;विञ्ञाणछक्कम्&lt;/h2&gt;&#xA;&lt;p&gt;५. चक्खुविञ्ञाणं सोतविञ्ञाणं घानविञ्ञाणं जिव्हाविञ्ञाणं कायविञ्ञाणं मनोविञ्ञाणञ्चेति छ विञ्ञाणानि।&lt;/p&gt;&#xA;&lt;h2 id=&#34;वथछककम&#34;&gt;वीथिछक्कम्&lt;/h2&gt;&#xA;&lt;p&gt;६. छ वीथियो पन चक्खुद्वारवीथि सोतद्वारवीथि घानद्वारवीथि जिव्हाद्वारवीथि कायद्वारवीथि मनोद्वारवीथि चेति द्वारवसेन वा, चक्खुविञ्ञाणवीथि सोतविञ्ञाणवीथि घानविञ्ञाणवीथि जिव्हाविञ्ञाणवीथि कायविञ्ञाणवीथि मनोविञ्ञाणवीथि चेति विञ्ञाणवसेन वा द्वारप्पवत्ता चित्तप्पवत्तियो योजेतब्बा।&lt;/p&gt;&#xA;&lt;h2 id=&#34;वथभद&#34;&gt;वीथिभेदो&lt;/h2&gt;&#xA;&lt;p&gt;७. अतिमहन्तं महन्तं परित्तं अतिपरित्तञ्चेति पञ्चद्वारे मनोद्वारे पन विभूतमविभूतञ्चेति छधा विसयप्पवत्ति वेदितब्बा।&lt;/p&gt;</description>
    </item>
    <item>
      <title>०५. वीथिमुत्तपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/05_vIthimuttaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/05_vIthimuttaparichChedavaNNanA/</guid>
      <description>&lt;p&gt;५. वीथिमुत्तपरिच्छेदवण्णना&lt;br&gt;&#xA;१. एत्तावता वीथिसङ्गहं दस्सेत्वा इदानि वीथिमुत्तसङ्गहं दस्सेतुमारभन्तो आह ‘‘वीथिचित्तवसेनेव’’न्त्यादि। एवं यथावुत्तनयेन वीथिचित्तवसेन पवत्तियं पटिसन्धितो अपरभागे चुतिपरियोसानं पवत्तिसङ्गहो नाम सङ्गहो उदीरितो, इदानि तदनन्तरं सन्धियं पटिसन्धिकाले, तदासन्नताय तंगहणेनेव गहितचुतिकाले च पवत्तिसङ्गहो वुच्चतीति योजना।&lt;/p&gt;&#xA;&lt;h2 id=&#34;भमचतककवणणन&#34;&gt;भूमिचतुक्कवण्णना&lt;/h2&gt;&#xA;&lt;p&gt;३. पुञ्ञसम्मता अया येभुय्येन अपगतोति अपायो, सोयेव भूमि भवन्ति एत्थ सत्ताति अपायभूमि। अनेकविधसम्पत्तिअधिट्ठानताय सोभना गन्तब्बतो उपपज्जितब्बतो गतीति सुगति, कामतण्हासहचरिता सुगति कामसुगति, सायेव भूमीति कामसुगतिभूमि। एवं सेसेसुपि।&lt;br&gt;&#xA;४. अयतो सुखतो निग्गतोति निरयो। तिरो अञ्चिताति तिरच्छाना, तेसं योनि तिरच्छानयोनि। यवन्ति ताय सत्ता अमिस्सितापि समानजातिताय मिस्सिता विय होन्तीति योनि। सा पन अत्थतो खन्धानं पवत्तिविसेसो। पकट्ठेन सुखतो इता गताति पेता, निज्झामतण्हिकादिभेदानं पेतानं विसयो पेत्तिविसयो । एत्थ पन तिरच्छानयोनिपेत्तिविसयग्गहणेन खन्धानंयेव गहणं तेसं तादिसस्स परिच्छिन्नोकासस्स अभावतो। यत्थ वा ते अरञ्ञपब्बतपादादिके निबद्धवासं वसन्ति, तादिसस्स ठानस्स वसेन ओकासोपि गहेतब्बो। न सुरन्ति इस्सरियकीळादीहि न दिब्बन्तीति असुरा, पेतासुरा। इतरे पन न सुरा सुरप्पटिपक्खाति असुरा, इध च पेतासुरानमेव गहणं इतरेसं तावतिंसेसु गहणस्स इच्छितत्ता। तथा हि वुत्तं आचरियेन –&lt;br&gt;&#xA;‘‘तावतिंसेसु देवेसु, वेपचित्तासुरा गता’’ति। (नाम॰ परि॰ ४३८)।&lt;br&gt;&#xA;५. सतिसूरभावब्रह्मचरिययोग्यतादिगुणेहि उक्कट्ठमनताय मनो उस्सन्नं एतेसन्ति मनुस्सा। तथा हि परमसतिनेपक्कादिप्पत्ता बुद्धादयोपि मनुस्सभूतायेव। जम्बुदीपवासिनो चेत्थ निप्परियायतो मनुस्सा। तेहि पन समानरूपादिताय सद्धिं परित्तदीपवासीहि इतरमहादीपवासिनोपि ‘‘मनुस्सा’’ति वुच्चन्ति। लोकिया पन ‘‘मनुनो आदिखत्तियस्स अपच्चं पुत्ताति मनुस्सा’’ति वदन्ति। मनुस्सानं निवासभूता भूमि इध मनुस्सा। एवं सेसेसुपि।&lt;br&gt;&#xA;चतूसु महाराजेसु भत्ति एतेसं, चतुन्नं वा महाराजानं निवासट्ठानभूते चातुमहाराजे भवाति चातुमहाराजिका। माघेन माणवेन सद्धिं तेत्तिंस सहपुञ्ञकारिनो एत्थ निब्बत्ताति तंसहचरितट्ठानं तेत्तिंसं, तदेव तावतिंसं, तंनिवासो एतेसन्ति तावतिंसाति वदन्ति। यस्मा पन ‘‘सहस्सं चातुमहाराजिकानं सहस्सं तावतिंसान’’न्ति (अ॰ नि॰ ३.८१) वचनतो सेसचक्कवाळेसुपि छकामावचरदेवलोका अत्थि, तस्मा नाममत्तमेव एतं तस्स देवलोकस्साति गहेतब्बम्। दुक्खतो याता अपयाताति यामा। अत्तनो सिरिसम्पत्तिया तुसं पीतिं इता गताति तुसिता। निम्माने रति एतेसन्ति निम्मानरतिनो। परनिम्मितेसु भोगेसु अत्तनो वसं वत्तेन्तीति परनिम्मितवसवत्तिनो।&lt;br&gt;&#xA;७. महाब्रह्मानं परिचारिकत्ता तेसं परिसति भवाति ब्रह्मपारिसज्जा। तेसं पुरोहितट्ठाने ठितत्ता ब्रह्मपुरोहिता। तेहि तेहि झानादीहि गुणविसेसेहि ब्रूहिता परिवुद्धाति ब्रह्मानो, वण्णवन्तताय चेव दीघायुकतादीहि च ब्रह्मपारिसज्जादीहि महन्ता ब्रह्मानोति महाब्रह्मानो। तयोपेते पणीतरतनपभावभासितसमानतलवासिनो।&lt;br&gt;&#xA;८. उपरिमेहि परित्ता आभा एतेसन्ति परित्ताभा। अप्पमाणा आभा एतेसन्ति अप्पमाणाभा। वलाहकतो विज्जु विय इतो चितो च आभा सरति निस्सरति एतेसं सप्पीतिकज्झाननिब्बत्तक्खन्धसन्तानत्ताति आभस्सरा। दण्डदीपिकाय वा अच्चि विय एतेसं सरीरतो आभा छिज्जित्वा छिज्जित्वा पतन्ती विय सरति निस्सरतीति आभस्सरा। यथावुत्ताय वा पभाय आभासनसीलाति आभस्सरा। एतेपि तयो पणीतरतनपभावभासितेकतलवासिनो।&lt;br&gt;&#xA;९. सुभाति एकग्घना अचला सरीराभा वुच्चति, सा उपरिब्रह्मेहि परित्ता एतेसन्ति परित्तसुभा। अप्पमाणा सुभा एतेसन्ति अप्पमाणसुभा। पभासमुदयसङ्खातेहि सुभेहि किण्णा आकिण्णाति सुभकिण्हा। ‘‘सुभाकिण्णा’’ति च वत्तब्बे आ-सद्दस्स रस्सत्तं, अन्तिमण-कारस्स च ह-कारं कत्वा ‘‘सुभकिण्हा’’ति वुत्तम्। एतेपि पणीतरतनपभावभासितेकतलवासिनो।&lt;br&gt;&#xA;१०. झानप्पभावनिब्बत्तं विपुलं फलमेतेसन्ति वेहप्फला। सञ्ञाविरागभावनानिब्बत्तरूपसन्ततिमत्तत्ता नत्थि सञ्ञा, तंमुखेन वुत्तावसेसा अरूपक्खन्धा च एतेसन्ति असञ्ञा। तेयेव सत्ताति असञ्ञसत्ता। एतेपि पणीतरतनपभावभासितेकतलवासिनो। सुद्धानं अनागामिअरहन्तानमेव आवासाति सुद्धावासा। अनुनयपटिघाभावतो वा सुद्धो आवासो एतेसन्ति सुद्धावासा, तेसं निवासभूमिपि सुद्धावासा।&lt;br&gt;&#xA;११. इमेसु पन पठमतलवासिनो अप्पकेन कालेन अत्तनो ठानं न विजहन्तीति अविहा। दुतियतलवासिनो न केनचि तप्पन्तीति अतप्पा। ततियतलवासिनो परमसुन्दररूपत्ता सुखेन दिस्सन्तीति सुदस्सा। चतुत्थतलवासिनो सुपरिसुद्धदस्सनत्ता सुखेन पस्सन्तीति सुदस्सिनो। पञ्चमतलवासिनो पन उक्कट्ठसम्पत्तिकत्ता नत्थि एतेसं कनिट्ठभावोति अकनिट्ठा।&lt;br&gt;&#xA;१२. आकासानञ्चायतने पवत्ता पठमारुप्पविपाकभूतचतुक्खन्धा एव, तेहि परिच्छिन्नओकासो वा आकासानञ्चायतनभूमि। एवं सेसेसुपि।&lt;br&gt;&#xA;१३. पुथुज्जना, सोतापन्ना च सकदागामिनो चापि पुग्गला सुद्धावासेसु सब्बथा न लब्भन्तीति सम्बन्धो। पुथुज्जनादीनञ्च पटिक्खेपेन अनागामिअरहन्तानमेव तत्थ लाभो वुत्तो होति।&lt;br&gt;&#xA;१४. सेसट्ठानेसूति सुद्धावासअपायअसञ्ञिवज्जितेसु सेसट्ठानेसु अरिया, अनरियापि च लब्भन्ति।&lt;br&gt;&#xA;भूमिचतुक्कवण्णना निट्ठिता।&lt;/p&gt;</description>
    </item>
    <item>
      <title>०५. वीथिमुत्तपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/05_vIthimuttaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/05_vIthimuttaparichChedo/</guid>
      <description>&lt;p&gt;५. वीथिमुत्तपरिच्छेदो&lt;br&gt;&#xA;१. वीथिचित्तवसेनेवं, पवत्तियमुदीरितो।&lt;br&gt;&#xA;पवत्तिसङ्गहो नाम, सन्धियं दानि वुच्चति॥&lt;br&gt;&#xA;२. चतस्सो भूमियो, चतुब्बिधा पटिसन्धि, चत्तारि कम्मानि, चतुधा मरणुप्पत्ति चेति वीथिमुत्तसङ्गहे चत्तारि चतुक्कानि वेदितब्बानि।&lt;/p&gt;&#xA;&lt;h2 id=&#34;भमचतककम&#34;&gt;भूमिचतुक्कम्&lt;/h2&gt;&#xA;&lt;p&gt;३. तत्थ अपायभूमि कामसुगतिभूमि रूपावचरभूमि अरूपावचरभूमि चेति चतस्सो भूमियो नाम।&lt;br&gt;&#xA;४. तासु निरयो तिरच्छानयोनि पेत्तिविसयो असुरकायो चेति अपायभूमि चतुब्बिधा होति।&lt;br&gt;&#xA;५. मनुस्सा चातुमहाराजिका तावतिंसा यामा तुसिता निम्मानरति परनिम्मितवसवत्ती चेति कामसुगतिभूमि सत्तविधा होति।&lt;br&gt;&#xA;६. सा पनायमेकादसविधापि कामावचरभूमिच्चेव सङ्खं गच्छति।&lt;br&gt;&#xA;७. ब्रह्मपारिसज्जा ब्रह्मपुरोहिता महाब्रह्मा चेति पठमज्झानभूमि।&lt;br&gt;&#xA;८. परित्ताभा अप्पमाणाभा आभस्सरा चेति दुतियज्झानभूमि।&lt;br&gt;&#xA;९. परित्तसुभा अप्पमाणसुभा सुभकिण्हा चेति ततियज्झानभूमि।&lt;br&gt;&#xA;१०. वेहप्फला असञ्ञसत्ता सुद्धावासा चेति चतुत्थज्झानभूमीति रूपावचरभूमि सोळसविधा होति।&lt;br&gt;&#xA;११. अविहा अतप्पा सुदस्सा सुदस्सी अकनिट्ठा चेति सुद्धावासभूमि पञ्चविधा होति।&lt;br&gt;&#xA;१२. आकासानञ्चायतनभूमि विञ्ञाणञ्चायतनभूमि आकिञ्चञ्ञायतनभूमि नेवसञ्ञानासञ्ञायतनभूमि चेति अरूपभूमि चतुब्बिधा होति।&lt;br&gt;&#xA;१३. पुथुज्जना न लब्भन्ति, सुद्धावासेसु सब्बथा।&lt;br&gt;&#xA;सोतापन्ना च सकदागामिनो चापि पुग्गला॥&lt;br&gt;&#xA;१४. अरिया नोपलब्भन्ति, असञ्ञापायभूमिसु।&lt;br&gt;&#xA;सेसट्ठानेसु लब्भन्ति, अरियानरियापि च॥&lt;br&gt;&#xA;इदमेत्थ भूमिचतुक्कम्।&lt;/p&gt;</description>
    </item>
    <item>
      <title>०६. रूपपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/06_rUpaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/06_rUpaparichChedavaNNanA/</guid>
      <description>&lt;p&gt;६. रूपपरिच्छेदवण्णना&lt;br&gt;&#xA;१. एवं ताव चित्तचेतसिकवसेन दुविधं अभिधम्मत्थं दस्सेत्वा इदानि रूपं, तदनन्तरञ्च निब्बानं दस्सेतुमारभन्तो आह ‘‘एत्तावता’’त्यादि। सप्पभेदप्पवत्तिका उद्देसनिद्देसपटिनिद्देसवसेन तीहि परिच्छेदेहि वुत्तप्पभेदवन्तो, पवत्तिपटिसन्धिवसेन द्वीहि परिच्छेदेहि वुत्तप्पवत्तिवन्तो च चित्तचेतसिका धम्मा एत्तावता पञ्चहि परिच्छेदेहि विभत्ता हि यस्मा, इदानि यथानुप्पत्तं रूपं पवुच्चतीति योजना।&lt;br&gt;&#xA;२. इदानि यथापटिञ्ञातरूपविभागत्थं मातिकं ठपेतुं ‘‘समुद्देसा’’त्यादि वुत्तम्। सङ्खेपतो उद्दिसनं समुद्देसो। एकविधादिवसेन विभजनं विभागो, समुट्ठाति एतस्मा फलन्ति समुट्ठानं, कम्मादयो रूपजनकपच्चया। चक्खुदसकादयो कलापा। पवत्तिक्कमतो चेति भवकालसत्तभेदेन रूपानं उप्पत्तिक्कमतो।&lt;/p&gt;&#xA;&lt;h2 id=&#34;रपसमददसवणणन&#34;&gt;रूपसमुद्देसवण्णना&lt;/h2&gt;&#xA;&lt;p&gt;३. उपादिन्नानुपादिन्नसन्तानेसु ससम्भारधातुवसेन महन्ता हुत्वा भूता पातुभूताति महाभूता (ध॰ स॰ अट्ठ॰ ५८४)। अथवा अनेकविधअब्भुतविसेसदस्सनेन, अनेकाभूतदस्सनेन वा महन्तानि अब्भुतानि, अभूतानि वा एतेसूति महाभूता, मायाकारादयो। तेहि समाना सयं अनीलादिसभावानेव नीलादिउपादायरूपदस्सनादितोति महाभूता। मनापवण्णसण्ठानादीहि वा सत्तानं वञ्चिका यक्खिनिआदयो विय मनापइत्थिपुरिसरूपदस्सनादिना सत्तानं वञ्चकत्ता महन्तानि अभूतानि एतेसूति महाभूता। वुत्तम्पि हेतं –&lt;br&gt;&#xA;‘‘महन्ता पातुभूताति, महाभूतसमाति वा।&lt;br&gt;&#xA;वञ्चकत्ता अभूतेन, ‘महाभूता’ति सम्मता’’ति॥ (अभिध॰ ६२६)।&lt;br&gt;&#xA;अथ वा महन्तपातुभावतो महन्तानि भवन्ति एतेसु उपादारूपानि, भूतानि चाति महाभूतानि। महाभूते उपादाय पवत्तं रूपं उपादायरूपम्। यदि एवं ‘‘एकं महाभूतं पटिच्च ततो महाभूता’’त्यादिवचनतो (पट्ठा॰ १.१.५३) एकेकमहाभूता सेसमहाभूतानं निस्सया होन्तीति तेसम्पि उपादायरूपतापसङ्गोति? नयिदमेवं उपादायेव पवत्तरूपानं तंसमञ्ञासिद्धितो। यञ्हि महाभूते उपादियति, सयञ्च अञ्ञेहि उपादीयति। न तं उपादायरूपम्। यं पन उपादीयतेव, न केनचि उपादीयति, तदेव उपादायरूपन्ति नत्थि भूतानं तब्बोहारप्पसङ्गो। अपिच चतुन्नं महाभूतानं उपादायरूपन्ति उपादायरूपलक्खणन्ति नत्थि तयो उपादाय पवत्तानं उपादायरूपताति।&lt;br&gt;&#xA;४. पथनट्ठेन पथवी, तरुपब्बतादीनं पकतिपथवी विय सहजातरूपानं पतिट्ठानभावेन पक्खायति, उपट्ठातीति वुत्तं होति, पथवी एव धातु सलक्खणधारणादितो निस्सत्तनिज्जीवट्ठेन सरीरसेलावयवधातुसदिसत्ता चाति पथवीधातु। आपेति सहजातरूपानि पत्थरति, आपायति वा ब्रूहेति वड्ढेतीति आपो। तेजेति परिपाचेति, निसेति वा तिक्खभावेन सेसभूतत्तयं उस्मापेतीति तेजो। वायति देसन्तरुप्पत्तिहेतुभावेन भूतसङ्घातं पापेतीति वायो। चतस्सोपि पनेता यथाक्कमं कथिनत्तदवत्तउण्हत्तवित्थम्भनत्तलक्खणाति दट्ठब्बम्।&lt;br&gt;&#xA;५. चक्खादीनं वचनत्थो हेट्ठा कथितोव। पसादरूपं नाम चतुन्नं महाभूतानं पसन्नभावहेतुकत्ता। तं पन यथाक्कमं दट्ठुकामतासोतुकामताघायितुकामतासायितुकामताफुसितुकामतानिदानकम्मसमुट्ठानभूतप्पसादलक्खणम्। तत्थ चक्खु ताव मज्झे कण्हमण्डलस्स ऊकासिरप्पमाणे अभिमुखे ठितानं सरीरसण्ठानुप्पत्तिपदेसे तेलमिव पिचुपटलानि सत्तक्खिपटलानि ब्यापेत्वा धारणनहापनमण्डनबीजनकिच्चाहि चतूहि धातीहि विय खत्तियकुमारो सन्धारणबन्धनपरिपाचनसमुदीरणकिच्चाहि चतूहि धातूहि कतूपकारं उतुचित्ताहारेहि उपत्थम्भियमानं आयुना परिपालियमानं वण्णादीहि परिवारितं यथायोगं चक्खुविञ्ञाणादीनं वत्थुद्वारभावं सधेन्तं पवत्तति, इतरं ‘‘ससम्भारचक्खू’’ति वुच्चति। एवं सोतादयोपि यथाक्कमं सोतबिलब्भन्तरे अङ्गुलिवेधनाकारं उपचिततनुतम्बलोमं, नासिकब्भन्तरे अजपदसण्ठानं, जिव्हामज्झे उप्पलदलग्गसण्ठानं पदेसं अभिब्यापेत्वा पवत्तन्ति, इतरं पन ठपेत्वा कम्मजतेजस्स पतिट्ठानट्ठानं केसग्गलोमग्गनखग्गसुक्खचम्मानि च अवसेसं सकलसरीरं फरित्वा पवत्तति। एवं सन्तेपि इतरेहि तस्स सङ्करो न होति भिन्ननिस्सयलक्खणत्ता। एकनिस्सयानिपि हि रूपरसादीनि लक्खणभेदतो असंकिण्णाति किं पन भिन्ननिस्सया पसादा।&lt;br&gt;&#xA;६. आपोधातुया सुखुमभावेन फुसितुं असक्कुणेय्यत्ता वुत्तं ‘‘आपोधातु विवज्जितं भूतत्तयसङ्खात’’न्ति। किञ्चापि हि सीतता फुसित्वा गय्हति, सा पन तेजोयेव। मन्दे हि उण्हत्ते सीतबुद्धि सीततासङ्खातस्स कस्सचि गुणस्स अभावतो। तयिदं सीतबुद्धिया अनवट्ठितभावतो विञ्ञायति पारापारे विय। तथा हि घम्मकाले आतपे ठत्वा छायं पविट्ठानं सीतबुद्धि होति, तत्थेव चिरकालं ठितानं उण्हबुद्धि। यदि च आपोधातु सीतता सिया, उण्हभावेन सह एकस्मिं कलापे उपलब्भेय्य, न चेवं उपलब्भति, तस्मा विञ्ञायति ‘‘न आपोधातु सीतता’’ति। ये पन ‘‘दवता आपोधातु, सा च फुसित्वा गय्हती’’ति वदन्ति, ते वत्तब्बा ‘‘दवता नाम फुसित्वा गय्हतीति इदं आयस्मन्तानं अभिमानमत्तं सण्ठाने विया’’ति। वुत्तञ्हेतं पोराणेहि –&lt;br&gt;&#xA;‘‘दवतासहवुत्तीनि, तीणि भूतानि सम्फुसम्।&lt;br&gt;&#xA;दवतं सम्फुसामीति, लोकोयमभिमञ्ञति॥&lt;br&gt;&#xA;‘‘भूते फुसित्वा सण्ठानं, मनसा गण्हतो यथा।&lt;br&gt;&#xA;पच्चक्खतो फुसामीति, विञ्ञेय्या दवता तथा’’ति॥&lt;br&gt;&#xA;गोचररूपं नाम पञ्चविञ्ञाणविसयभावतो। गावो इन्द्रियानि चरन्ति एत्थाति गोचरन्ति हि आरम्मणस्सेतं नामम्। तं पनेतं पञ्चविधम्पि यथाक्कमं चक्खुविञ्ञाणादीनं गोचरभावलक्खणं, चक्खादिपटिहननलक्खणं वा।&lt;br&gt;&#xA;७. इत्थिया भावो इत्थत्तं (ध॰ स॰ अट्ठ॰ ६३२)। पुरिसस्स भावो पुरिसत्तम्। तत्थ इत्थिलिङ्गनिमित्तकुत्ताकप्पहेतुभावलक्खणं इत्थत्तं, पुरिसलिङ्गादिहेतुभावलक्खणं पुरिसत्तम्। तत्थ इत्थीनं अङ्गजातं इत्थिलिङ्गम्। सराधिप्पाया इत्थिनिमित्तं ‘‘इत्थी’’ति सञ्जाननस्स पच्चयभावतो। अविसदठानगमननिसज्जादि इत्थिकुत्तम्। इत्थिसण्ठानं इत्थाकप्पो। पुरिसलिङ्गादीनिपि वुत्तनयेन दट्ठब्बानि। अट्ठकथायं पन अञ्ञथा इत्थिलिङ्गादीनि वण्णितानि। तं पन एवं सङ्गहेत्वा वदन्ति –&lt;br&gt;&#xA;‘‘लिङ्गं हत्थादिसण्ठानं, निमित्तं मिहितादिकम्।&lt;br&gt;&#xA;कुत्तं सुप्पादिना कीळा, आकप्पो गमनादिक’’न्ति॥&lt;br&gt;&#xA;भावरूपं नाम भवति एतेन इत्थादिअभिधानं, बुद्धि चाति कत्वा। तं पनेतं कायिन्द्रियं विय सकलसरीरं फरित्वा तिट्ठति।&lt;br&gt;&#xA;८. हदयमेव मनोधातुमनोविञ्ञाणधातूनं निस्सयत्ता वत्थु चाति हदयवत्थु। तथा हि तं धातुद्वयनिस्सयभावलक्खणं, तञ्च हदयकोसब्भन्तरे अड्ढपसतमत्तं लोहितं निस्साय पवत्तति। रूपकण्डे अवुत्तस्सपि पनेतस्स आगमतो, युत्तितो च अत्थिभावो दट्ठब्बो। तत्थ, तं रूपं निस्साय मनोधातु च मनोविञ्ञाणधातु च वत्तन्ति ‘‘यं रूपं मनोधातुया च मनोविञ्ञाणधातुया च तंसम्पयुत्तकानञ्च धम्मानं निस्सयपच्चयेन पच्चयो’’ति (पट्ठा॰ १.१.८) एवमागतं पट्ठानवचनं आगमो। युत्ति पनेवं दट्ठब्बा –&lt;br&gt;&#xA;‘‘निप्फन्नभूतिकाधारा, द्वे धातू कामरूपिनम्।&lt;br&gt;&#xA;रूपानुबन्धवुत्तित्ता, चक्खुविञ्ञाणादयो विय॥&lt;br&gt;&#xA;‘‘चक्खादिनिस्सितानेता, तस्सञ्ञाधारभावतो।&lt;br&gt;&#xA;नापि रूपादिके तेसं, बहिद्धापि पवत्तितो॥&lt;br&gt;&#xA;‘‘न चापि जीवितं तस्स, किच्चन्तरनियुत्तितो।&lt;br&gt;&#xA;न च भावद्वयं तस्मिं, असन्तेपि पवत्तितो॥&lt;br&gt;&#xA;‘‘तस्मा तदञ्ञं वत्थु तं, भूतिकन्ति विजानियम्।&lt;br&gt;&#xA;वत्थालम्बदुकानन्तु, देसनाभेदतो इदम्।&lt;br&gt;&#xA;धम्मसङ्गणिपाठस्मिं, न अक्खातं महेसिना’’ति॥&lt;br&gt;&#xA;९. जीवन्ति तेनाति जीवितं, तदेव कम्मजरूपपरिपालने आधिपच्चयोगतो इन्द्रियन्ति जीवितिन्द्रियम्। तथा हेतं कम्मजरूपपरिपालनलक्खणम्। यथासकं खणमत्तट्ठायीनम्पि हि सहजातानं पवत्तिहेतुभावेनेव अनुपालकम्। न हि तेसं कम्मंयेव ठितिकारणं होति आहारजादीनं आहारादि विय कम्मस्स तङ्खणाभावतो। इदं पन सह पाचनग्गिना अनवसेसउपादिन्नकायं ब्यापेत्वा पवत्तति।&lt;br&gt;&#xA;१०. कबळं कत्वा अज्झोहरीयतीति कबळीकारो आहारो, इदञ्च सवत्थुकं कत्वा आहारं दस्सेतुं वुत्तम्। सेन्द्रियकायोपत्थम्भनहेतुभूता पन अङ्गमङ्गानुसारी रसहरसङ्खाता अज्झोहरितब्बाहारसिनेहभूता ओजा इध आहाररूपं नाम। तथा हेतं सेन्द्रियकायोपत्थम्भनहेतुभावलक्खणं, ओजट्ठमकरूपाहरणलक्खणं वा।&lt;br&gt;&#xA;११. कक्खळत्तादिना अत्तनो अत्तनो सभावेन उपलब्भनतो सभावरूपं नाम। उप्पादादीहि, अनिच्चतादीहि वा लक्खणेहि सहितन्ति सलक्खणम्। परिच्छेदादिभावं विना अत्तनो सभावेनेव कम्मादीहि पच्चयेहि निप्फन्नत्ता निप्फरूपं नाम। रुप्पनसभावो रूपं, तेन युत्तम्पि रूपं, यथा ‘‘अरिससो, नीलुप्पल’’न्ति, स्वायं रूप-सद्दो रुळ्हिया अतंसभावेपि पवत्ततीति अपरेन रूप-सद्देन विसेसेत्वा ‘‘रूपरूप’’न्ति वुत्तं यथा ‘‘दुक्खदुक्ख’’न्ति। परिच्छेदादिभावं अतिक्कमित्वा सभावेनेव उपलब्भनतो लक्खणत्तयारोपनेन सम्मसितुं अरहत्ता सम्मसनरूपम्।&lt;br&gt;&#xA;१२. न कस्सतीति अकासो। अकासोयेव आकासो, निज्जीवट्ठेन धातु चाति आकासधातु। चक्खुदसकादिएकेककलापगतरूपानं कलापन्तरेहि असंकिण्णभावापादनवसेन परिच्छेदकं, तेहि वा परिच्छिज्जमानं, तेसं परिच्छेदमत्तं वा रूपं परिच्छेदरूपम्। तञ्हि तं तं रूपकलापं परिच्छिन्दन्तं विय होति। विज्जमानेपि च कलापन्तरभूतेहि कलापन्तरभूतानं सम्फुट्ठभावे तंतंरूपविवित्तता रूपपरियन्तो आकासो। येसञ्च सो परिच्छेदो, तेहि सयं असम्फुट्ठोयेव। अञ्ञथा परिच्छिन्नता न सिया तेसं रूपानं ब्यापीभावापत्तितो। अब्यापिता हि असम्फुट्ठता। तेनाह भगवा ‘‘असम्फुट्ठं चतूहि महाभूतेही’’ति (ध॰ स॰ ६३७)।&lt;br&gt;&#xA;१३. चलमानकायेन अधिप्पायं विञ्ञापेति, सयञ्च तेन विञ्ञायतीति कायविञ्ञत्ति। सविञ्ञाणकसद्दसङ्खातवाचाय अधिप्पायं विञ्ञापेति, सयञ्च ताय विञ्ञायतीति वचीविञ्ञत्ति। तत्थ अभिक्कमादिजनकचित्तसमुट्ठानवायोधातुया सहजातरूपसन्थम्भनसन्धारणचलितेसु सहकारीकारणभूतो फन्दमानकायफन्दनतंहेतुकवायोधातुविनिमुत्तो महन्तं पासाणं उक्खिपन्तस्स सब्बथामेन गहणकाले उस्साहनविकारो विय रूपकायस्स परिफन्दनपच्चयभावेन उपलब्भमानो विकारो कायविञ्ञत्ति। सा हि फन्दमानकायेन अधिप्पायं विञ्ञापेति। न हि विञ्ञत्तिविकाररहितेसु रुक्खचलनादीसु ‘‘इदमेस कारेती’’ति अधिप्पायग्गहणं दिट्ठन्ति। हत्थचलनादीसु च फन्दमानकायग्गहणानन्तरं अविञ्ञायमानन्तरेहि मनोद्वारजवनेहि गय्हमानत्ता सयञ्च कायेन विञ्ञायति।&lt;br&gt;&#xA;कथं पन विञ्ञत्तिवसेन हत्थचलनादयो होन्तीति? वुच्चते – एकावज्जनवीथियं सत्तसु जवनेसु सत्तमजवनसमुट्ठानवायोधातु विञ्ञत्तिविकारसहिताव पठमजवनादिसमुट्ठानाहि वायोधातूहि लद्धोपत्थम्भा देसन्तरुप्पत्तिहेतुभावेन चलयति चित्तजं, पुरिमजवनादिसम्भूता पन सन्थम्भनसन्धारणमत्तकरा तस्स उपकाराय होन्तीति। यथा हि सत्तहि युगेहि आकड्ढितब्बसकटे सत्तमयुगयुत्तायेव गोणा हेट्ठा छसु युगेसु युत्तगोणेहि लद्धूपत्थम्भा सकटं चालेन्ति, पठमयुगादियुत्ता पन उपत्थम्भनसन्धारणमत्तमेव साधेन्ता तेसं उपकाराय होन्ति, एवंसम्पदमिदं दट्ठब्बम्।&lt;br&gt;&#xA;देसन्तरुप्पत्तियेव चेत्थ चलनं उप्पन्नदेसतो केसग्गमत्तम्पि धम्मानं सङ्कमनाभावतो। इतरथा नेसं अब्यापारकता, खणिकता च न सिया। देसन्तरुप्पत्तिहेतुभावोति च यथा अत्तना सहजरूपानि हेट्ठिमजवनसमुट्ठितरूपेहि पतिट्ठितट्ठानतो अञ्ञत्थ उप्पज्जन्ति, एवं तेहि सह तत्थ उप्पत्तियेवाति दट्ठब्बं, एत्थ पन चित्तजे चलिते तंसम्बन्धेन इतरम्पि चलति नदीसोते पक्खित्तसुक्खगोमयपिण्डं विय। तथा चलयितुं असक्कोन्ति योपि पठमजवनादिसमुट्ठानवायोधातुयो विञ्ञत्तिविकारसहितायेव येन दिसाभागेन अयं अभिक्कमादीनि पवत्तेतुकामो, तदभिमुखभावविकारसम्भवतो। एवञ्च कत्वा मनोद्वारावज्जनस्सपि विञ्ञत्तिसमुट्ठापकत्तं वक्खति। वचीभेदकरचित्तसमुट्ठानपथवीधातुया अक्खरुप्पत्तिट्ठानगतउपादिन्नरूपेहि सह घट्टनपच्चयभूतो एको विकारो वचीविञ्ञत्ति। यं पनेत्थ वत्तब्बं, तं कायविञ्ञत्तियं वुत्तनयेन दट्ठब्बम्।&lt;br&gt;&#xA;अयं पन विसेसो – यथा तत्थ ‘‘फन्दमानकायग्गहणानन्तर’’न्ति वुत्तं, एवमिध ‘‘सुय्यमानसद्दसवनानन्तर’’न्ति योजेतब्बम्। इध च सन्थम्भनादीनं अभावतो सत्तमजवनसमुट्ठितात्यादिनयो न लब्भति। घट्टनेन हि सद्धिंयेव सद्दो उप्पज्जति। घट्टनञ्च पठमजवनादीसुपि लब्भतेव। एत्थ च यथा उस्सापेत्वा बद्धगोसीसतालपण्णादिरूपानि दिस्वा तदनन्तरप्पवत्ताय अविञ्ञायमानन्तराय मनोद्वारवीथिया गोसीसादीनं उदकसहचारितप्पकारं सञ्ञाणं गहेत्वा उदकग्गहणं होति, एवं विप्फन्दमानसमुच्चारियमानकायसद्दे गहेत्वा तदनन्तरप्पवत्ताय अविञ्ञायमानन्तराय मनोद्वारवीथिया पुरिमसिद्धसम्बन्धूपनिस्सयाय साधिप्पायविकारग्गहणं होतीति अयं द्विन्नं साधारणा उपमा।&lt;br&gt;&#xA;१४. लहुभावो लहुता। मुदुभावो मुदुता। कम्मञ्ञभावो कम्मञ्ञता। यथाक्कमञ्चेता अरोगिनो विय रूपानं अगरुता सुपरिमद्दितचम्मस्स विय अकथिनता सुधन्तसुवण्णस्स विय सरीरकिरियानं अनुकूलभावोति दट्ठब्बम्। अञ्ञमञ्ञं अविजहन्तस्सपि हि लहुतादित्तयस्स तंतंविकाराधिकरूपेहि नानत्तं वुच्चति, दन्धत्तकरधातुक्खोभप्पटिपक्खपच्चयसमुट्ठानो हि रूपविकारो लहुता। थद्धत्तकरधातुक्खोभप्पटिपक्खपच्चयसमुट्ठानो मुदुता। सरीरकिरियानं अननुकूलभावकरधातुक्खोभप्पटिपक्खपच्चयसमुट्ठानो कम्मञ्ञताति।&lt;br&gt;&#xA;१५. उपचयनं उपचयो, पठमचयोत्यत्थो ‘‘उपञ्ञत्त’’न्त्यादीसु विय उप-सद्दस्स पठमत्थजोतनतो। सन्तानो सन्तति, पबन्धोत्यत्थो। तत्थ पटिसन्धितो पट्ठाय याव चक्खादिदसकानं उप्पत्ति, एत्थन्तरे रूपुप्पादो उपचयो नाम। ततो परं सन्तति नाम। यथासकं खणमत्तट्ठायीनं रूपानं निरोधाभिमुखभाववसेन जीरणं जरा, सायेव जरता, निच्चधुवभावेन न इच्चं अनुपगन्तब्बन्ति अनिच्चं, तस्स भावो अनिच्चता, रूपपरिभेदो। लक्खणरूपं नाम धम्मानं तंतंअवत्थावसेन लक्खणहेतुत्ता।&lt;br&gt;&#xA;१६. जातिरूपमेवाति पटिसन्धितो पट्ठाय रूपानं खणे खणे उप्पत्तिभावतो जातिसङ्खातं रूपुप्पत्तिभावेन चतुसन्ततिरूपप्पटिबद्धवुत्तित्ता रूपसम्मतञ्च जातिरूपमेव उपचयसन्ततिभावेन पवुच्चति पठमुपरिनिच्चत्तसङ्खातप्पवत्तिआकारभेदतो वेनेय्यवसेन ‘‘उपचयो सन्तती’’ति (ध॰ स॰ ६४२) विभजित्वा वुत्तत्ता। एवञ्च कत्वा तासं निद्देसे अत्थतो अभेदं दस्सेतुं ‘‘यो आयतनानं आचयो, सो रूपस्स उपचयो। यो रूपस्स उपचयो, सा रूपस्स सन्तती’’ति (ध॰ स॰ ६४१-६४२) वुत्तम्। एकादसविधम्पीति सभागसङ्गहवसेन एकादसप्पकारम्पि।&lt;br&gt;&#xA;१७. चत्तारो भूता, पञ्च पसादा, चत्तारो विसया, दुविधो भावो, हदयरूपमिच्चपि इदं जीविताहाररूपेहि द्वीहि सह अट्ठारसविधं, तथा परिच्छेदो च दुविधा विञ्ञत्ति, तिविधो विकारो, चतुब्बिधं लक्खणन्ति रूपानं परिच्छेदविकारादिभावं विना विसुं पच्चयेहि अनिब्बत्तत्ता इमे अनिप्फन्ना दस चेति अट्ठवीसतिविधं भवे।&lt;br&gt;&#xA;रूपसमुद्देसवण्णना निट्ठिता।&lt;/p&gt;</description>
    </item>
    <item>
      <title>०६. रूपपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/06_rUpaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/06_rUpaparichChedo/</guid>
      <description>&lt;p&gt;६. रूपपरिच्छेदो&lt;br&gt;&#xA;१. एत्तावता विभत्ता हि, सप्पभेदप्पवत्तिका।&lt;br&gt;&#xA;चित्तचेतसिका धम्मा, रूपं दानि पवुच्चति॥&lt;br&gt;&#xA;२. समुद्देसा विभागा च, समुट्ठाना कलापतो।&lt;br&gt;&#xA;पवत्तिक्कमतो चेति, पञ्चधा तत्थ सङ्गहो॥&lt;/p&gt;&#xA;&lt;h2 id=&#34;रपसमददस&#34;&gt;रूपसमुद्देसो&lt;/h2&gt;&#xA;&lt;p&gt;३. चत्तारि महाभूतानि, चतुन्नञ्च महाभूतानं उपादायरूपन्ति दुविधम्पेतं रूपं एकादसविधेन सङ्गहं गच्छति।&lt;br&gt;&#xA;४. कथं? पथवीधातु आपोधातु तेजोधातु वायोधातु भूतरूपं नाम।&lt;br&gt;&#xA;५. चक्खु सोतं घानं जिव्हा कायो पसादरूपं नाम।&lt;br&gt;&#xA;६. रूपं सद्दो गन्धो रसो आपोधातुविवज्जितं भूतत्तयसङ्खातं फोट्ठब्बं गोचररूपं नाम।&lt;br&gt;&#xA;७. इत्थत्तं पुरिसत्तं भावरूपं नाम।&lt;br&gt;&#xA;८. हदयवत्थु हदयरूपं नाम।&lt;br&gt;&#xA;९. जीवितिन्द्रियं जीवितरूपं नाम।&lt;br&gt;&#xA;१०. कबळीकारो आहारो आहाररूपं नाम।&lt;br&gt;&#xA;११. इति च अट्ठारसविधम्पेतं रूपं सभावरूपं सलक्खणरूपं निप्फन्नरूपं रूपरूपं सम्मसनरूपन्ति च सङ्गहं गच्छति।&lt;br&gt;&#xA;१२. आकासधातु परिच्छेदरूपं नाम।&lt;br&gt;&#xA;१३. कायविञ्ञत्ति वचीविञ्ञत्ति विञ्ञत्तिरूपं नाम।&lt;br&gt;&#xA;१४. रूपस्स लहुता मुदुता कम्मञ्ञता विञ्ञत्तिद्वयं विकाररूपं नाम।&lt;br&gt;&#xA;१५. रूपस्स उपचयो सन्तति जरता अनिच्चता लक्खणरूपं नाम।&lt;br&gt;&#xA;१६. जातिरूपमेव पनेत्थ उपचयसन्ततिनामेन पवुच्चतीति एकादसविधम्पेतं रूपं अट्ठवीसतिविधं होति सरूपवसेन।&lt;br&gt;&#xA;१७. कथं –&lt;br&gt;&#xA;भूतप्पसादविसया, भावो हदयमिच्चपि।&lt;br&gt;&#xA;जीविताहाररूपेहि, अट्ठारसविधं तथा॥&lt;br&gt;&#xA;परिच्छेदो च विञ्ञत्ति, विकारो लक्खणन्ति च।&lt;br&gt;&#xA;अनिप्फन्ना दस चेति, अट्ठवीसविधं भवे॥&lt;br&gt;&#xA;अयमेत्थ रूपसमुद्देसो।&lt;/p&gt;</description>
    </item>
    <item>
      <title>०७. समुच्चयपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/07_samuchchayaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/07_samuchchayaparichChedavaNNanA/</guid>
      <description>&lt;p&gt;७. समुच्चयपरिच्छेदवण्णना&lt;br&gt;&#xA;१. सलक्खणा चिन्तनादिसलक्खणा चित्तचेतसिकनिप्फन्नरूपनिब्बानवसेन द्वासत्ततिपभेदा वत्थुधम्मा सभावधम्मा वुत्ता, इदानि तेसं यथायोगं सभावधम्मानं एकेकसमुच्चयवसेन योगानुरूपतो अकुसलसङ्गहादिभेदं समुच्चयं रासिं पवक्खामीति योजना।&lt;br&gt;&#xA;२. अकुसलानमेव सभागधम्मवसेन सङ्गहो अकुसलसङ्गहो। कुसलादिवसेन मिस्सकानं सङ्गहो मिस्सकसङ्गहो, सच्चाभिसम्बोधिसङ्खातस्स अरियमग्गस्स पक्खे भवानं बोधिपक्खियानं धम्मानं सतिपट्ठानादिभेदानं सभागवत्थुवसेन सङ्गहो बोधिपक्खियसङ्गहो। खन्धादिवसेन सब्बेसं सङ्गहो सब्बसङ्गहो।&lt;/p&gt;&#xA;&lt;h2 id=&#34;अकसलसङगहवणणन&#34;&gt;अकुसलसङ्गहवण्णना&lt;/h2&gt;&#xA;&lt;p&gt;३. पुब्बकोटिया अपञ्ञायनतो चिरपारिवासियट्ठेन, वणतो वा विस्सन्दमानयूसा विय चक्खादितो विसयेसु विस्सन्दनतो आसवा। अथ वा भवतो आभवग्गं धम्मतो आगोत्रभुं सवन्ति पवत्तन्तीति आसवा। अवधिअत्थो चेत्थ आ-कारो, अवधि च मरियादाभिविधिवसेन दुविधो। तत्थ ‘‘आपाटलिपुत्तं वुट्ठो देवो’’त्यादीसु विय किरियं बहि कत्वा पवत्तो मरियादो। ‘‘आभवग्गं सद्दो अब्भुग्गतो’’त्यादीसु विय किरियं ब्यापेत्वा पवत्तो अभिविधि। इध पन अभिविधिम्हि दट्ठब्बो। तथा हेते निब्बत्तिट्ठानभूते च भवग्गे, गोत्रभुम्हि च आरम्मणभूते पवत्तन्ति। विज्जमानेसु च अञ्ञेसु आभवग्गं, आगोत्रभुञ्च सवन्तेसु मानादीसु अत्तत्तनियग्गहणवसेन अभिब्यापनतो मदकरणट्ठेन आसवसदिसताय च एतेयेव आसवभावेन निरुळ्हाति दट्ठब्बम्। कामोयेव आसवो कामासवो, कामरागो। रूपारूपभवेसु छन्दरागो भवासवो। झाननिकन्तिसस्सतदिट्ठिसहगतो च रागो एत्थेव सङ्गय्हति। तत्थ पठमो उपपत्तिभवेसु रागो, दुतियो कम्मभवे, ततियो भवदिट्ठिसहगतो। द्वासट्ठिविधा दिट्ठि दिट्ठासवो। दुक्खादीसु चतूसु सच्चेसु, पुब्बन्ते, अपरन्ते, पुब्बापरन्ते, पटिच्चसमुप्पादेसु चाति अट्ठसु ठानेसु अञ्ञाणं अविज्जासवो।&lt;br&gt;&#xA;४. ओत्थरित्वा हरणतो, ओहननतो वा हेट्ठा कत्वा हननतो ओसीदापनतो ‘‘ओघो’’ति वुच्चति जलप्पवाहो, एते च सत्ते ओत्थरित्वा हनन्ता वट्टस्मिं सत्ते ओसीदापेन्ता विय होन्तीति ओघसदिसताय ओघा , आसवायेव पनेत्थ यथावुत्तट्ठेन ‘‘ओघा’’ति च वुच्चन्ति।&lt;br&gt;&#xA;५. वट्टस्मिं, भवयन्तके वा सत्ते कम्मविपाकेन भवन्तरादीहि, दुक्खेन वा सत्ते योजेन्तीति योगा, हेट्ठा वुत्तधम्माव।&lt;br&gt;&#xA;६. नामकायेन रूपकायं, पच्चुप्पन्नकायेन वा अनागतकायं गन्थेन्ति दुप्पमुञ्चं वेठेन्तीति कायगन्था। गोसीलादिना सीलेन, वतेन, तदुभयेन च सुद्धीति एवं परतो असभावतो आमसनं परामासो। ‘‘इदमेव सच्चं, मोघमञ्ञ’’न्ति अभिनिविसनं दळ्हग्गाहो इदं सच्चाभिनिवेसो।&lt;br&gt;&#xA;७. मण्डूकं पन्नगो विय भुसं दळ्हं आरम्मणं आदियन्तीति उपादानानि। कामोयेव उपादानं, कामे उपादियतीति वा कामुपादानम्। ‘‘इमिना मे सीलवतादिना संसारसुद्धी’’ति एवं सीलवतादीनं गहणं सीलब्बतुपादानम्। वदन्ति एतेनाति वादो, खन्धेहि ब्यतिरित्ताब्यतिरित्तवसेन वीसति परिकप्पितस्स अत्तनो वादो अत्तवादो। सोयेव उपादानन्ति अत्तवादुपादानम्।&lt;br&gt;&#xA;८. झानादिवसेन उप्पज्जनककुसलचित्तं निसेधेन्ति तथा तस्स उप्पज्जितुं न देन्तीति नीवरणानि, पञ्ञाचक्खुनो वा आवरणट्ठेन नीवरणा। पञ्चसु कामगुणेसु अधिमत्तरागसङ्खातो कामोयेव छन्दनट्ठेन छन्दो चाति कामच्छन्दो। सोयेव नीवरणन्ति कामच्छन्दनीवरणम्। ब्यापज्जति विनस्सति एतेन चित्तन्ति ब्यापादो, ‘‘अनत्थं मे अचरी’’त्यादिनयप्पवत्तनवविधआघातवत्थुपदट्ठानताय नवविधो, अट्ठानकोपेन सह दसविधो वा दोसो, सोयेव नीवरणन्ति ब्यापादनीवरणम्। थिनमिद्धमेव नीवरणं थिनमिद्धनीवरणम्। तथा उद्धच्चकुक्कुच्चनीवरणम्। कस्मा पनेते भिन्नधम्मा द्वे द्वे एकनीवरणभावेन वुत्ताति? किच्चाहारपटिपक्खानं समानभावतो। थिनमिद्धानञ्हि चित्तुप्पादस्स लयापादनकिच्चं समानं, उद्धच्चकुक्कुच्चानं अवूपसन्तभावकारणम्। तथा पुरिमानं द्विन्नं तन्दीविजम्भिता आहारो, हेतूत्यत्थो, पच्छिमानं ञातिब्यसनादिवितक्कनम्। पुरिमानञ्च द्विन्नं वीरियं पटिपक्खभूतं, पच्छिमानं समथोति, तेनाहु पोराणा –&lt;br&gt;&#xA;‘‘किच्चाहारविपक्खानं, एकत्ता एकमेत्थ हि।&lt;br&gt;&#xA;कतमुद्धच्चकुक्कुच्चं, थिनमिद्धञ्च तादिना॥&lt;br&gt;&#xA;‘‘लीनतासन्तता किच्चं, तन्दी ञातिवितक्कनम्।&lt;br&gt;&#xA;हेतु वीरियसमथा, इमे तेसं विरोधिनो’’ति॥&lt;br&gt;&#xA;९. अप्पहीनट्ठेन अनु अनु सन्ताने सेन्तीति अनुसया, अनुरूपं कारणं लभित्वा उप्पज्जन्तीत्यत्थो। अप्पहीना हि किलेसा कारणलाभे सति उपज्जनारहा सन्ताने अनु अनु सयिता विय होन्तीति तदवत्था ‘‘अनुसया’’ति वुच्चन्ति। ते पन निप्परियायतो अनागता किलेसा, अतीतपच्चुप्पन्नापि तंसभावत्ता तथा वुच्चन्ति। न हि कालभेदेन धम्मानं सभावभेदो अत्थि, यदि अप्पहीनट्ठेन अनुसया, ननु सब्बेपि किलेसा अप्पहीना अनुसया भवेय्युन्ति? न मयं अप्पहीनतामत्तेन ‘‘अनुसया’’ति वदाम, अथ खो अप्पहीनट्ठेन थामगता किलेसा अनुसयाति। थामगमनञ्च अनञ्ञसाधारणो कामरागादीनमेव आवेणिको सभावोति अलं विवादेन। कामरागोयेव अनुसयो कामरागानुसयो।&lt;br&gt;&#xA;१०. संयोजेन्ति बन्धन्तीति संयोजनानि।&lt;br&gt;&#xA;१२. चित्तं किलिस्सति उपतप्पति, बाधीयति वा एतेहीति किलेसा।&lt;br&gt;&#xA;१३. कामभवनामेनाति कामभवसङ्खातानं आरम्मणानं नामेन। तथापवत्तन्ति सीलब्बतादीनं परतो आमसनादिवसेन पवत्तम्।&lt;br&gt;&#xA;१४. आसवा च ओघा च योगा च गन्था च वत्थुतो धम्मतो वुत्तनयेन तयो। तथा उपादाना दुवे वुत्ता तण्हादिट्ठिवसेन। नीवरणा अट्ठ सियुं थिनमिद्धउद्धच्चकुक्कुच्चानं विसुं गहणतो। अनुसया छळेव होन्ति कामरागभवरागानुसयानं तण्हासभावेन एकतो गहितत्ता। नव संयोजना मता उभयत्थ वुत्तानं तण्हासभावानं, दिट्ठिसभावानञ्च एकेकं सङ्गहितत्ता। किलेसा पन सुत्तन्तवसेन, अभिधम्मवसेनपि दस। इति एवं पापानं अकुसलानं सङ्गहो नवधा वुत्तो। एत्थ च –&lt;br&gt;&#xA;नवाट्ठसङ्गहा लोभ-दिट्ठियो सत्तसङ्गहा।&lt;br&gt;&#xA;अविज्जा पटिघो पञ्च-सङ्गहो चतुसङ्गहा।&lt;br&gt;&#xA;कङ्खा तिसङ्गहा मानुद्धच्चा थिनं द्विसङ्गहं॥&lt;br&gt;&#xA;कुक्कुच्चमिद्धाहिरिका-नोत्तप्पिस्सा निगूहना।&lt;br&gt;&#xA;एकसङ्गहिता पापा, इच्चेवं नवसङ्गहा॥&lt;br&gt;&#xA;अकुसलसङ्गहवण्णना निट्ठिता।&lt;/p&gt;</description>
    </item>
    <item>
      <title>०७. समुच्चयपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/07_samuchchayaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/07_samuchchayaparichChedo/</guid>
      <description>&lt;p&gt;७. समुच्चयपरिच्छेदो&lt;br&gt;&#xA;१. द्वासत्ततिविधा वुत्ता, वत्थुधम्मा सलक्खणा।&lt;br&gt;&#xA;तेसं दानि यथायोगं, पवक्खामि समुच्चयं॥&lt;br&gt;&#xA;२. अकुसलसङ्गहो मिस्सकसङ्गहो बोधिपक्खियसङ्गहो सब्बसङ्गहो चेति समुच्चयसङ्गहो चतुब्बिधो वेदितब्बो।&lt;/p&gt;&#xA;&lt;h2 id=&#34;अकसलसङगह&#34;&gt;अकुसलसङ्गहो&lt;/h2&gt;&#xA;&lt;p&gt;३. कथं? अकुसलसङ्गहे ताव चत्तारो आसवा – कामासवो भवासवो दिट्ठासवो अविज्जासवो।&lt;br&gt;&#xA;४. चत्तारो ओघा – कामोघो भवोघो दिट्ठोघो अविज्जोघो।&lt;br&gt;&#xA;५. चत्तारो योगा – कामयोगो भवयोगो दिट्ठियोगो अविज्जायोगो।&lt;br&gt;&#xA;६. चत्तारो गन्था – अभिज्झाकायगन्थो, ब्यापादो कायगन्थो, सीलब्बतपरामासो कायगन्थो, इदंसच्चाभिनिवेसो कायगन्थो।&lt;br&gt;&#xA;७. चत्तारो उपादाना – कामुपादानं दिट्ठुपादानं सीलब्बतुपादानं अत्तवादुपादानम्।&lt;br&gt;&#xA;८. छ नीवरणानि – कामच्छन्दनीवरणं ब्यापादनीवरणं थिनमिद्धनीवरणं उद्धच्चकुक्कुच्चनीवरणं विचिकिच्छानीवरणं अविज्जानीवरणम्।&lt;br&gt;&#xA;९. सत्त अनुसया – कामरागानुसयो भवरागानुसयो पटिघानुसयो मानानुसयो दिट्ठानुसयो विचिकिच्छानुसयो अविज्जानुसयो।&lt;br&gt;&#xA;१०. दस संयोजनानि – कामरागसंयोजनं रूपरागसंयोजनं अरूपरागसंयोजनं पटिघसंयोजनं मानसंयोजनं दिट्ठिसंयोजनं सीलब्बतपरामाससंयोजनं विचिकिच्छासंयोजनं उद्धच्चसंयोजनं अविज्जासंयोजनं सुत्तन्ते।&lt;br&gt;&#xA;११. अपरानिपि दस संयोजनानि – कामरागसंयोजनं भवरागसंयोजनं पटिघसंयोजनं मानसंयोजनं दिट्ठिसंयोजनं सीलब्बतपरामाससंयोजनं विचिकिच्छासंयोजनं इस्सासंयोजनं मच्छरियसंयोजनं अविज्जासंयोजनं अभिधम्मे (विभ॰ ९६९)।&lt;br&gt;&#xA;१२. दस किलेसा – लोभो दोसो मोहो मानो दिट्ठि विचिकिच्छा थिनं उद्धच्चं अहिरिकं अनोत्तप्पम्।&lt;br&gt;&#xA;१३. आसवादीसु पनेत्थ कामभवनामेन तब्बत्थुका तण्हा अधिप्पेता, सीलब्बतपरामासो इदंसच्चाभिनिवेसो अत्तवादुपादो च तथापवत्तं दिट्ठिगतमेव पवुच्चति।&lt;br&gt;&#xA;१४. आसवोघा च योगा च,&lt;br&gt;&#xA;तयो गन्था च वत्थुतो।&lt;br&gt;&#xA;उपादाना दुवे वुत्ता,&lt;br&gt;&#xA;अट्ठ नीवरणा सियुं॥&lt;br&gt;&#xA;छळेवानुसया होन्ति, नव संयोजना मता।&lt;br&gt;&#xA;किलेसा दस वुत्तोयं, नवधा पापसङ्गहो॥&lt;/p&gt;</description>
    </item>
    <item>
      <title>०८. पच्चयपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/08_pachchayaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/08_pachchayaparichChedavaNNanA/</guid>
      <description>&lt;p&gt;८. पच्चयपरिच्छेदवण्णना&lt;br&gt;&#xA;१. इदानि यथावुत्तनामरूपधम्मानं पटिच्चसमुप्पादपट्ठाननयवसेन पच्चये दस्सेतुं ‘‘येस’’न्त्यादि आरद्धम्। येसं पच्चयेहि सङ्खतत्ता सङ्खतानं पच्चयुप्पन्नधम्मानं ये पच्चयधम्मा यथा येनाकारेन पच्चया ठितिया, उप्पत्तिया च उपकारका, तं विभागं तेसं पच्चयुप्पन्नानं, तेसं पच्चयानं, तस्स च पच्चयाकारस्स पभेदं इह इमस्मिं समुच्चयसङ्गहानन्तरे ठाने यथारहं तंतंपच्चयुप्पन्नधम्मे सति तंतंपच्चयानं तंतंपच्चयभावाकारानुरूपं इदानि पवक्खामीति योजना।&lt;br&gt;&#xA;२. तत्थ पच्चयसामग्गिं पटिच्च समं गन्त्वा फलानं उप्पादो एतस्माति पटिच्चसमुप्पादो, पच्चयाकारो। नानप्पकारानि ठानानि पच्चया एत्थात्यादिना पट्ठानं, अनन्तनयसमन्तपट्ठानमहापकरणं, तत्थ देसितनयो पट्ठाननयो।&lt;br&gt;&#xA;३. तत्थाति तेसु द्वीसु नयेसु। तस्स पच्चयधम्मस्स भावेन भवनसीलस्स भावो तब्भावभावीभावो, सोयेव आकारमत्तं, तेन उपलक्खितो तब्भावभावीभावाकारमत्तोपलक्खितो। एतेनेव तदभावाभावाकारमत्तोपलक्खिततापि अत्थतो दस्सिता होति। अन्वयब्यतिरेकवसेन हि पच्चयलक्खणं दस्सेतब्बम्। तेनाह भगवा – ‘‘इमस्मिं सति इदं होति, इमस्सुप्पादा इदमुप्पज्जति। इमस्मिं असति इदं न होति, इमस्स निरोधा इदं निरुज्झती’’ति (म॰ नि॰ १.४०४, ४०६; सं॰ नि॰ २.२१; उदा॰ १, २)। पटिच्च फलं एति एतस्माति पच्चयो। तिट्ठति फलं एत्थ तदायत्तवुत्तितायाति ठिति, आहच्च विसेसेत्वा पवत्ता पच्चयसङ्खाता ठिति आहच्चपच्चयट्ठिति। पटिच्चसमुप्पादनयो हि तब्भावभावीभावाकारमत्तं उपादाय पवत्तत्ता हेतादिपच्चयनियमविसेसं अनपेक्खित्वा अविसेसतोव पवत्तति, अयं पन हेतादितंतंपच्चयानं तस्स तस्स धम्मन्तरस्स तंतंपच्चयभावसामत्थियाकारविसेसं उपादाय विसेसेत्वा पवत्तोति आहच्चपच्चयट्ठितिमारब्भ पवुच्चतीति। केचि पन ‘‘आहच्च कण्ठतालुआदीसु पहरित्वा वुत्ता ठिति आहच्चपच्चयट्ठिती’’ति वण्णेन्ति। तं पन सवनमत्तेनेव तेसं अवहसितब्बवचनतं पकासेति। न हि पटिच्चसमुप्पादनयो, अञ्ञो वा कोचि नयो कण्ठतालुआदीसु अनाहच्च देसेतुं सक्काति। वोमिस्सेत्वाति पट्ठाननयम्पि पटिच्चसमुप्पादेयेव पक्खिपित्वा तब्भावभावीभावेन हेतादिपच्चयवसेन च मिस्सेत्वा आचरिया सङ्गहकारादयो पपञ्चेन्ति वित्थारेन्ति, मयं पन विसुं विसुंयेव दस्सयिस्सामात्यधिप्पायो।&lt;/p&gt;</description>
    </item>
    <item>
      <title>०८. पच्चयपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/08_pachchayaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/08_pachchayaparichChedo/</guid>
      <description>&lt;p&gt;८. पच्चयपरिच्छेदो&lt;br&gt;&#xA;१. येसं सङ्खतधम्मानं, ये धम्मा पच्चया यथा।&lt;br&gt;&#xA;तं विभागमिहेदानि, पवक्खामि यथारहं॥&lt;br&gt;&#xA;२. पटिच्चसमुप्पादनयो पट्ठाननयो चेति पच्चयसङ्गहो दुविधो वेदितब्बो।&lt;br&gt;&#xA;३. तत्थ तब्भावभावीभावाकारमत्तोपलक्खितो पटिच्चसमुप्पादनयो, पट्ठाननयो पन आहच्चपच्चयट्ठितिमारब्भ पवुच्चति, उभयं पन वोमिस्सेत्वा पपञ्चेन्ति आचरिया।&lt;/p&gt;&#xA;&lt;h2 id=&#34;पटचचसमपपदनय&#34;&gt;पटिच्चसमुप्पादनयो&lt;/h2&gt;&#xA;&lt;p&gt;४. तत्थ अविज्जापच्चया सङ्खारा, सङ्खारपच्चया विञ्ञाणं, विञ्ञाणपच्चया नामरूपं, नामरूपपच्चया सळायतनं, सळायतनपच्चया फस्सो, फस्सपच्चया वेदना, वेदनापच्चया तण्हा, तण्हापच्चया उपादानं, उपादानपच्चया भवो , भवपच्चया जाति, जातिपच्चया जरामरणं सोकपरिदेवदुक्खदोमनस्सुपायासा सम्भवन्ति। एवमेतस्स केवलस्स दुक्खक्खन्धस्स समुदयो होतीति अयमेत्थ पटिच्चसमुप्पादनयो।&lt;br&gt;&#xA;५. तत्थ तयो अद्धा द्वादसङ्गानि वीसताकारा तिसन्धि चतुसङ्खेपा तीणि वट्टानि द्वे मूलानि च वेदितब्बानि।&lt;br&gt;&#xA;६. कथं? अविज्जासङ्खारा अतीतो अद्धा, जातिजरामरणं अनागतो अद्धा, मज्झे अट्ठ पच्चुप्पन्नो अद्धाति तयो अद्धा।&lt;br&gt;&#xA;७. अविज्जा सङ्खारा विञ्ञाणं नामरूपं सळायतनं फस्सो वेदना तण्हा उपादानं भवो जाति जरामरणन्ति द्वादसङ्गानि।&lt;br&gt;&#xA;८. सोकादिवचनं पनेत्थ निस्सन्दफलनिदस्सनम्।&lt;br&gt;&#xA;९. अविज्जासङ्खारग्गहणेन पनेत्थ तण्हुपादानभवापि गहिता भवन्ति, तथा तण्हुपादानभवग्गहणेन च अविज्जासङ्खारा, जातिजरामरणग्गहणेन च विञ्ञाणादिफलपञ्चकमेव गहितन्ति कत्वा –&lt;br&gt;&#xA;१०. अतीते हेतवो पञ्च, इदानि फलपञ्चकम्।&lt;br&gt;&#xA;इदानि हेतवो पञ्च, आयतिं फलपञ्चकन्ति।&lt;br&gt;&#xA;वीसताकारा तिसन्धि, चतुसङ्खेपा च भवन्ति॥&lt;br&gt;&#xA;११. अविज्जातण्हुपादाना च किलेसवट्टं, कम्मभवसङ्खातो भवेकदेसो सङ्खारा च कम्मवट्टं, उपपत्तिभवसङ्खातो भवेकदेसो अवसेसा च विपाकवट्टन्ति तीणि वट्टानि।&lt;br&gt;&#xA;१२. अविज्जातण्हावसेन द्वे मूलानि च वेदितब्बानि।&lt;br&gt;&#xA;१३. तेसमेव च मूलानं, निरोधेन निरुज्झति।&lt;br&gt;&#xA;जरामरणमुच्छाय, पीळितानमभिण्हसो।&lt;br&gt;&#xA;आसवानं समुप्पादा, अविज्जा च पवत्तति॥&lt;br&gt;&#xA;वट्टमाबन्धमिच्चेवं, तेभूमकमनादिकम्।&lt;br&gt;&#xA;पटिच्चसमुप्पादोति, पट्ठपेसि महामुनि॥&lt;/p&gt;</description>
    </item>
    <item>
      <title>०९. कम्मट्ठानपरिच्छेदवण्णना</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/09_kammaTThAnaparichChedavaNNanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/09_kammaTThAnaparichChedavaNNanA/</guid>
      <description>&lt;p&gt;९. कम्मट्ठानपरिच्छेदवण्णना&lt;br&gt;&#xA;१. इतो पच्चयनिद्देसतो परं नीवरणानं समनट्ठेन समथसङ्खातानं, अनिच्चादिविविधाकारतो दस्सनट्ठेन विपस्सनासङ्खातानञ्च द्विन्नं भावनानं दुविधम्पि कम्मट्ठानं दुविधभावनाकम्मस्स पवत्तिट्ठानताय कम्मट्ठानभूतमारम्मणं उत्तरुत्तरयोगकम्मस्स पदट्ठानताय कम्मट्ठानभूतं भावनावीथिञ्च यथाक्कमं समथविपस्सनानुक्कमेन पवक्खामीति योजना।&lt;br&gt;&#xA;समथकम्मट्ठानम्&lt;/p&gt;&#xA;&lt;h2 id=&#34;चरतभदवणणन&#34;&gt;चरितभेदवण्णना&lt;/h2&gt;&#xA;&lt;p&gt;३. रागो व चरिता पकतीति रागचरिता। एवं दोसचरितादयोपि। चरितसङ्गहोति मूलचरितवसेन पुग्गलसङ्गहो, संसग्गवसेन पन तेसट्ठि चरिता होन्ति। वुत्तञ्हि –&lt;br&gt;&#xA;‘‘रागादिके तिके सत्त, सत्त सद्धादिके तिके।&lt;br&gt;&#xA;एकद्वितिकमूलम्हि, मिस्सतो सत्तसत्तक’’न्ति॥&lt;br&gt;&#xA;एत्थ हि रागचरिता दोसचरिता मोहचरिता रागदोसचरिता रागमोहचरिता दोसमोहचरिता रागदोसमोहचरिताति एवं रागादिके तिके सत्तकमेकम्। तथा सद्धाचरिता बुद्धिचरिता वितक्कचरिता सद्धाबुद्धिचरिता सद्धाबुद्धिवितक्कचरिता बुद्धिवितक्कचरिता सद्धाबुद्धिवितक्कचरिताति सद्धादिकेपि तिके एकन्ति एवं द्वे तिके अमिस्सेत्वा चुद्दस चरिता होन्ति। रागादितिके पन एकद्वितिकमूलवसेन सद्धादितिकेन सह योजिते रागसद्धाचरिता रागबुद्धिचरिता रागवितक्कचरिता रागसद्धाबुद्धिचरिता रागसद्धावितक्कचरिता रागबुद्धिवितक्कचरिता रागसद्धाबुद्धिवितक्कचरिताति रागमूलनये एकं सत्तकं, तथा ‘‘दोससद्धाचरिता दोसबुद्धिचरिता दोसवितक्कचरिता’’त्यादिना दोसमूलनयेपि एकं, ‘‘मोहसद्धाचरिता’’त्यादिना मोहमूलनयेपि एकन्ति एवं एकमूलनये सत्तकत्तयं होति। यथा चेत्थ, एवं द्विमूलकनयेपि ‘‘रागदोससद्धाचरिता रागदोसबुद्धिचरिता रागदोसवितक्कचरिता’’त्यादिना सत्तकत्तयम्। तिमूलकनये पन ‘‘रागदोसमोहसद्धाचरिता’’त्यादिना एकं सत्तकन्ति एवं मिस्सतो सत्तसत्तकवसेन एकूनपञ्ञास चरिता होन्ति। इति इमा एकूनपञ्ञास, पुरिमा च चुद्दसाति तेसट्ठि चरिता दट्ठब्बा। केचि पन दिट्ठिया सद्धिं ‘‘चतुसट्ठी’’ति वण्णेन्ति।&lt;br&gt;&#xA;चरितभेदवण्णना निट्ठिता।&lt;/p&gt;</description>
    </item>
    <item>
      <title>०९. कम्मट्ठानपरिच्छेदो</title>
      <link>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/09_kammaTThAnaparichChedo/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/07_abhidhammatthasangaho/09_kammaTThAnaparichChedo/</guid>
      <description>&lt;p&gt;९. कम्मट्ठानपरिच्छेदो&lt;br&gt;&#xA;१. समथविपस्सनानं, भावनानमितो परम्।&lt;br&gt;&#xA;कम्मट्ठानं पवक्खामि, दुविधम्पि यथाक्कमं॥&lt;/p&gt;&#xA;&lt;h2 id=&#34;समथकममटठनम&#34;&gt;समथकम्मट्ठानम्&lt;/h2&gt;&#xA;&lt;p&gt;२. तत्थ समथसङ्गहे ताव दस कसिणानि, दस असुभा, दस अनुस्सतियो, चतस्सो अप्पमञ्ञायो, एका सञ्ञा, एकं ववत्थानं, चत्तारो आरुप्पा चेति सत्तविधेन समथकम्मट्ठानसङ्गहो।&lt;/p&gt;&#xA;&lt;h2 id=&#34;चरतभद&#34;&gt;चरितभेदो&lt;/h2&gt;&#xA;&lt;p&gt;३. रागचरिता दोसचरिता मोहचरिता सद्धाचरिता बुद्धिचरिता वितक्कचरिता चेति छब्बिधेन चरितसङ्गहो।&lt;/p&gt;&#xA;&lt;h2 id=&#34;भवनभद&#34;&gt;भावनाभेदो&lt;/h2&gt;&#xA;&lt;p&gt;४. परिकम्मभावना उपचारभावना अप्पनाभावना चेति तिस्सो भावना।&lt;/p&gt;&#xA;&lt;h2 id=&#34;नमततभद&#34;&gt;निमित्तभेदो&lt;/h2&gt;&#xA;&lt;p&gt;५. परिकम्मनिमित्तं उग्गहनिमित्तं पटिभागनिमित्तञ्चेति तीणि निमित्तानि च वेदितब्बानि।&lt;br&gt;&#xA;६. कथं? पथवीकसिणं आपोकसिणं तेजोकसिणं वायोकसिणं नीलकसिणं पीतकसिणं लोहितकसिणं ओदातकसिणं आकासकसिणं आलोककसिणञ्चेति इमानि दस कसिणानि नाम।&lt;br&gt;&#xA;७. उद्धुमातकं विनीलकं विपुब्बकं विच्छिद्दकं विक्खायितकं विक्खित्तकं हतविक्खित्तकं लोहितकं पुळवकं अट्ठिकञ्चेति इमे दस असुभा नाम।&lt;br&gt;&#xA;८. बुद्धानुस्सति धम्मानुस्सति संघानुस्सति सीलानुस्सति चागानुस्सति देवतानुस्सति उपसमानुस्सति मरणानुस्सति कायगतासति आनापानस्सति चेति इमा दस अनुस्सतियो नाम।&lt;br&gt;&#xA;९. मेत्ता करुणा मुदिता उपेक्खा चेति इमा चतस्सो अप्पमञ्ञायो नाम, ब्रह्मविहारोति च पवुच्चति।&lt;br&gt;&#xA;१०. आहारेपटिकूलसञ्ञा एका सञ्ञा नाम।&lt;br&gt;&#xA;११. चतुधातुववत्थानं एकं ववत्थानं नाम।&lt;br&gt;&#xA;१२. आकासानञ्चायतनादयो चत्तारो आरुप्पा नामाति सब्बथापि समथनिद्देसे चत्तालीस कम्मट्ठानानि भवन्ति।&lt;/p&gt;</description>
    </item>
  </channel>
</rss>
