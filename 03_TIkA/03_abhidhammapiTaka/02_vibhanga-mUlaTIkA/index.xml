<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ विभङ्ग-मूलटीका on पाळिषु विश्वासटिप्पणयो</title>
    <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/</link>
    <description>Recent content in &#43;०२ विभङ्ग-मूलटीका on पाळिषु विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/index.xml" rel="self" type="application/rss+xml" />
    <item>
      <title>०१. खन्धविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/01_khandhavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/01_khandhavibhango/</guid>
      <description>&lt;p&gt;॥ नमो तस्स भगवतो अरहतो सम्मासम्बुद्धस्स॥&lt;br&gt;&#xA;अभिधम्मपिटके&lt;br&gt;&#xA;विभङ्ग-अनुटीका&lt;br&gt;&#xA;१. खन्धविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;चतुसच्चन्तोगधत्ता चतुन्नं अरियसच्चानं गाथायं ‘‘चतुसच्चदसो’’ति निप्पदेसतो सच्चानि गहितानीति निप्पदेसतो एव तदत्थं विभावेन्तो ‘‘चत्तारि सच्चानी’’तिआदिमाह। तत्थ समाहटानीति समानीतानि, चित्तेन एकतो गहितानीति अधिप्पायो। ‘‘समाहटानी’’ति च एतेन समाहारे अयं समासोति दस्सेति। तेनेवस्स कतेकत्तस्स चतुसच्चन्ति नपुंसकनिद्देसो ‘‘तिवट्ट’’न्तिआदीसु विय। पत्तादिपक्खेपेन हिस्स न इत्थिलिङ्गता यथा पञ्चपत्तं, चतुयुगं, तिभुवनन्ति, तं चतुसच्चं पस्सि अदक्खि, परिञ्ञापहानसच्छिकिरियाभावनाभिसमयवसेन पटिविज्झीति अत्थो। कस्मा पनेत्थ अनन्तापरिमाणेसु अनञ्ञसाधारणेसु महाकरुणासब्बञ्ञुतञ्ञाणादीसु बुद्धगुणेसु संविज्जमानेसु सावकेहि, पच्चेकबुद्धेहि च साधारणेन चतुसच्चदस्सनेन भगवन्तं थोमेतीति चोदनं मनसि कत्वा आह ‘‘सतिपि सावकान’’न्तिआदि। तत्थ ‘‘अनञ्ञपुब्बकत्ता’’ति इमिना सावकेहि, ‘‘तत्थ चा’’तिआदिना पच्चेकबुद्धेहि च भगवतो चतुसच्चदस्सनस्स असाधारणतं, निरतिसयतञ्च दस्सेति। परसन्तानेसु पसारितभावेन सुपाकटत्ताति देसनानुभावेन वेनेय्यसन्तानेसु चतुसच्चदस्सनस्स वित्थारितभावेन याव देवमनुस्सेसु सुप्पकासितत्ता। नाथसद्दं लोके याचनुपतापिस्सरियासीसासु पठन्तीति तमत्थं दस्सेतुं ‘‘नाथतीति नाथो’’तिआदि वुत्तम्। तत्थ यस्मा भगवा चतुसच्चदस्सनभावेनेव अत्तनो हितसुखासीसाय किलेसब्यसनुपतापनस्स, हितपटिपत्तियाचनस्स च मत्थकं पत्तो, तस्मा तं तेनेव पकासितन्ति अत्थुद्धारं अनामसित्वा पदुद्धारवसेन नाथसद्दस्स अत्थं दस्सेन्तो ‘‘वेनेय्यानं हितसुखं आसीसती’’तिआदिमाह। ‘‘चतुसच्चदसो’’ति वा इमिना अनञ्ञसाधारणो भगवतो ञाणानुभावो पकासितोति ‘‘नाथो’’ति इमिना अनञ्ञसाधारणं करुणानुभावं विभावेतुं ‘‘वेनेय्यान’’न्तिआदि वुत्तम्। परमेन चित्तिस्सरियेन समन्नागतो भगवा नाथोति वुच्चतीति योजना। तथा परमेन चित्तिस्सरियेन समन्नागतो सब्बसत्ते गुणेहि ईसतीति योजेतब्बम्। चित्तिस्सरियेनाति अरियिद्धिआदिना चित्ते वसीभावेन। गुणेहि ईसतीति परमुक्कंसगतेहि अत्तनो सीलादिगुणेहि धम्मेन इस्सरियं वत्तेतीति अत्थो। एवंभूतो यस्मा सब्बाभिभू नाम होति, तेन वुत्तं ‘‘अभिभवती’’ति। तथा चाह ‘‘सदेवके, भिक्खवे, लोके…पे॰… अभिभू अनभिभूतो, तस्मा ‘तथागतो’ति वुच्चती’’ति (अ॰ नि॰ ४.२३; दी॰ नि॰ १.१८८)। दुविधेनापि इस्सरियत्थं नाथसद्दं दस्सेति।&lt;br&gt;&#xA;अट्ठारसप्पभेदाय देसनाय थोमनमेवाति योजना। समानगणनगुणेहीति समानगणनेहि गुणेहि करणभूतेहि। यथावुत्तेन निरतिसयेन चतुसच्चदस्सनेनाति सब्बञ्ञुतञ्ञाणस्स, दसबलेसु वसीभावस्स च पदट्ठानभूतेन। सच्चाभिसम्बोधेन हि अभिनीहारानुरूपं रूपारूपधम्मेसु छत्तिंसकोटिसतसहस्समुखप्पवत्तेन सातिसयं सन्ततिसमूहकिच्चारम्मणघनप्पभेदेन महावजिरञाणसङ्खातेन बुद्धावेणिकेन सम्मसनेन सम्भूतेन भगवा सम्मासम्बोधियं पतिट्ठितोव कुसलादिभेदेन, फस्सादिभेदेन च धम्मे विभजन्तो चित्तुप्पादकण्डादिवसेन धम्मसङ्गहं चतुधा देसेतुं समत्थो अहोसि। तथा अतीतंसे अप्पटिहतञाणतादिबुद्धधम्मसमन्नागतो भगवा अतीतादिभेदतो खन्धादिके विभजित्वा देसेतुं समत्थो अहोसि। तेन वुत्तं ‘‘यथावुत्तेन…पे॰… विभङ्ग’’न्ति। ‘‘सब्बञ्ञुभासितत्ता’’ति वत्वा पुन ‘‘असब्बञ्ञुना देसेतुं असक्कुणेय्यतं दस्सेन्तो’’ति एतेन धम्मसङ्गणीविभङ्गानं अन्वयतो ब्यतिरेकतो च सम्मासम्बुद्धप्पवेदिततञ्ञेव विभावेति। सम्मासम्बुद्धतादिगुणेति बुद्धरतनस्स सम्मासम्बुद्धता, धम्मसङ्घरतनानं स्वाक्खातता, सुप्पटिपन्नताति एवमादिगुणे पकासेति।&lt;br&gt;&#xA;ननु च ‘‘चतुसच्चदसो’’तिआदिना भगवतोव गुणा विभाविताति? सच्चं, तेनेव धम्मसङ्घानम्पि गुणा विभाविता होन्ति तप्पभवस्स अनञ्ञथाभावतो, तदपदेसेन वा धम्मो, तदाधारो च सङ्घो वुत्तोव होतीति वुत्तं ‘‘बुद्धादीनं…पे॰… विभावेती’’ति।&lt;br&gt;&#xA;अतीतंसेति अतीतकोट्ठासे, पुब्बन्तेति अत्थो। अप्पटिहतन्ति नप्पटिहतं, ञाणस्स पटिघातो नाम अञ्ञाणं, सब्बम्पि वा किलेसजातम्। तं यस्मा भगवतो सह वासनाय पहीनं, तस्मास्स अतीतंसे सब्बत्थकमेव ञेय्यावरणप्पहानेन ञाणं अप्पटिहतन्ति वुच्चति। एस नयो सेसेसुपि। किं पनेतानि पाटियेक्कं विसुं ञाणानि, उदाहु अतीतादीसु पवत्तनकञाणानि एव? तीसु कालेसु अप्पटिहतञाणानि नाम पाटियेक्कं भगवतो तीणि ञाणानेवाति वदन्ति। एकंयेव हुत्वा तीसु कालेसु अप्पटिहतञाणं नाम सब्बञ्ञुतञ्ञाणमेव। सब्बं कायकम्मन्ति यं किञ्चि भगवता कत्तब्बं कायकम्मम्। ञाणपुब्बङ्गमन्ति ञाणपुरेचारिकम्। ञाणानुपरिवत्तन्ति ञाणस्स अनुपरिवत्तनकं, सब्बं कायपयोगं पवत्तेन्तो भगवा ञाणेन परिच्छिन्दित्वा ञाणसहितमेव पवत्तेतीति अत्थो। सेसपदद्वयेपि एसेव नयो। छन्दस्साति कत्तुकम्यताय, महाकरुणासमायोगतो सत्तानं एकन्तहितेसिताय हितकिरियाछन्दस्साति अत्थो। धम्मदेसनायाति धम्मकथाय। अपरिक्खयापरिमेय्यपटिभानताय हि भगवतो करणसम्पत्तिया च धम्मदेसना निरन्तरं पवत्तियमानापि न कदाचिपि परिक्खयं गच्छति, अञ्ञदत्थु उपरूपरि वड्ढतेव। वीरियस्साति परहितपटिपत्तियं उस्साहस्स। विमुत्तियाति फलविमुत्तिया। एत्थ च समाधिआदीनं अहानि तंतंपटिपक्खस्स सवासनपहीनत्ता अनञ्ञसाधारणताय वेदितब्बा। छन्दादीनं पन महाकरुणासमायोगतोपि। सेसं सुविञ्ञेय्यमेव।&lt;br&gt;&#xA;१. ते एव धम्मेति ते एव कुसलादिके तिकदुकेहि सङ्गहिते धम्मे। सुत्तन्ते खन्धादिवसेन वुत्ते खन्धादिवसेन विभजितुन्ति योजना। ननु सुत्तन्ते पटिसम्भिदावसेन ते न वुत्ताति? यदिपि सरूपतो न वुत्ता, ‘‘जरामरणे ञाणं, जरामरणसमुदये ञाण’’न्तिआदिना (सं॰ नि॰ २.३३) पन हेतुहेतुफलादीसु ञाणविभागस्स वुत्तत्ता अत्थतो वुत्ता एव होन्ति, पटिसम्भिदामग्गे (पटि॰ म॰ २.३०) वा पटिसम्भिदानं आगतत्ता सुत्तन्ते पटिसम्भिदावसेनपि ते धम्मा वुत्ता एव। तत्थाति तस्मिं सुत्तन्ते। सङ्खेपेनाति समासेन। उद्देसनिद्देसमत्तेनेव हि सुत्तन्ते खन्धादयो देसिता, न पटिनिद्देसादिनाति सङ्खेपेन ते तत्थ वुत्ताति वुत्ता। तत्थाति वा धम्मसङ्गहे। तत्थापि हि ‘‘तस्मिं खो पन समये चत्तारो खन्धा होन्ती’’तिआदिना (ध॰ स॰ ५८) खन्धादयो सङ्खेपेन वुत्ताति। विभजीयन्ति एत्थ, एतेन वा खन्धादयोति विभङ्गो, ते एव पकिरीयन्ति पट्ठपीयन्ति एत्थ, एतेन वाति पकरणं, विभङ्गो च सो पकरणञ्चाति विभङ्गप्पकरणम्। आदिसद्दत्थजोतकेनाति ‘‘इति वा, इति एवरूपा नच्चगीतवादितविसूकदस्सना पटिविरतो’’तिआदीसु (दी॰ नि॰ १.१३) विय आदिसद्दस्स अत्थदीपकेन। पकारत्थजोतकेनाति ‘‘इति खो, भिक्खवे, सप्पटिभयो बालो, अप्पटिभयो पण्डितो’’तिआदीसु (अ॰ नि॰ ३.१) विय पकारत्थविभावकेन। ‘‘एकदेसेन समुदायं निदस्सेती’’ति एतेन ‘‘रूपक्खन्धो…पे॰… विञ्ञाणक्खन्धो’’ति एत्थ इतिसद्दस्स निदस्सनत्थतं दस्सेति। निदस्सनत्थोपि हि इति-सद्दो दिट्ठो यथा ‘‘अत्थीति खो, कच्चान, अयमेको अन्तो’’तिआदीसु (सं॰ नि॰ २.१५; ३.९०)। परिसमापनत्थो वा ‘‘तस्मातिह मे, भिक्खवे, धम्मदायादा भवथ, नो आमिसदायादा। अत्थि मे तुम्हेसु अनुकम्पा ‘किन्ति मे सावका धम्मदायादा भवेय्युं, नो आमिसदायादा’ति’’ (म॰ नि॰ १.२९) एवमादीसु विय। परिसमापनञ्हेतं सुत्तन्तभाजनीयस्स एकदेसदस्सनेन यदिदं ‘‘पञ्चक्खन्धा रूपक्खन्धो…पे॰… विञ्ञाणक्खन्धो’’ति ताव तदत्थस्स सङ्गहितत्ता। तत्थाति विभङ्गप्पकरणे। ‘‘निब्बानवज्जान’’न्ति एत्थ यदि निब्बानवज्जानं…पे॰… अप्पकतरपदत्ता खन्धानं खन्धविभङ्गो आदिम्हि वुत्तो, ननु सह निब्बानेन सब्बधम्मसङ्गाहकत्ता, सब्बधम्मसङ्गाहकेहि च आयतनादीहि खन्धेहि च अप्पकतरपदत्ता सच्चविभङ्गो आदिम्हि वत्तब्बोति ? न, तत्थापि दुक्खसच्चविभङ्गे एकदेसेन खन्धानं एव विभजितब्बतो। यथाह ‘‘तत्थ कतमं दुक्खं अरियसच्चं? जातिपि दुक्खा…पे॰… संखित्तेन पञ्चुपादानक्खन्धा दुक्खा’’ति (विभ॰ १९०; दी॰ नि॰ २.३८७; म॰ नि॰ १.१२०; ३.३७३)। इध पन अनवसेसतोव खन्धा विभजीयन्तीति निब्बानवज्जानं…पे॰… अप्पकतरपदत्ता खन्धानं खन्धविभङ्गो आदिम्हि वुत्तो।&lt;br&gt;&#xA;अपिच रूपसम्मूळ्हा अरूपसम्मूळ्हा उभयसम्मूळ्हाति तिविधा बोधनेय्यपुग्गला, तथा संखित्तरुचिनो वित्थाररुचिनो नातिसङ्खेपवित्थाररुचिनो, तिक्खिन्द्रिया मुदिन्द्रिया मज्झिमिन्द्रियाति च। तेसु अरूपसम्मूळ्हानं उपकाराय खन्धदेसना, रूपसम्मूळ्हानं आयतनदेसना, उभयसम्मूळ्हानं धातुदेसना। तथा संखित्तरुचीनं खन्धदेसना, नातिसङ्खेपवित्थाररुचीनं आयतनदेसना, वित्थाररुचीनं धातुदेसना। तिक्खिन्द्रियानं खन्धदेसना, मज्झिमिन्द्रियानं आयतनदेसना, मुदिन्द्रियानं धातुदेसनाति इमिना पयोजनेन अनुक्कमेन च खन्धायतनधातुविभङ्गानं देसनाक्कमोव वेदितब्बो। तं पनेतं खन्धादित्तयं पवत्तिनिवत्तितदुभयहेतुमुखेनेव ञायमानं यथाभूतावबोधाय होति, नाञ्ञथाति दस्सनत्थं सच्चविभङ्गदेसना पवत्ता। सो च यथाभूतावबोधो विसेसतो इन्द्रियसन्निस्सयेनाति इन्द्रियविभङ्गदेसना। इन्द्रियानञ्च इन्दट्ठो तंतंपच्चयधम्मभूतानं यथासकं पच्चयुप्पन्नेसु पच्चयभावविसेसेनेवाति पच्चयपच्चयुप्पन्नविभागसन्दस्सनी पच्चयाकारविभङ्गदेसना। पच्चयाकारस्स खन्धादीनञ्च अविपरीतसभावावबोधो सतिपट्ठानादीसु सम्मामनसिकारेनाति सतिपट्ठानसम्मप्पधानइद्धिपादबोज्झङ्गमग्गङ्गविभङ्गदेसना। स्वायं सतिपट्ठानादीसु सम्मामनसिकारो इमाय पटिपत्तिया होतीति झानअप्पमञ्ञाविभङ्गदेसना, सा सम्मापटिपत्ति एत्तके सीले पतिट्ठितस्स सम्भवतीति सिक्खापदविभङ्गदेसना, यथावुत्ताय च सम्मापटिपत्तिया इमे आनिसंसाति पटिसम्भिदाञाणविभङ्गदेसना, ते चिमे ञाणविसेसा इमेसु किलेसेसु पहीयन्तेसु च सम्भवन्ति, नाञ्ञथाति किलेसविभङ्गदेसना, एवं वित्थारतो देसिते खन्धादिके सङ्खेपतोपि जानन्तस्स अत्थसिद्धि होति एवाति दस्सनत्थं परियोसाने धम्महदयविभङ्गदेसना पवत्ताति एवमेतेसं अट्ठारसन्नं महाविभङ्गानं देसनाक्कमकारणं वेदितब्बम्।&lt;br&gt;&#xA;रूपादीनन्ति रूपवेदनासञ्ञासङ्खारविञ्ञाणानम्। वेदयितादिसभावत्ताभावाति यथाक्कमं अनुभवनसञ्जाननाभिसङ्खरणादिसभावत्ताभावा। न हि रूपं वेदयितादिसभावं, वेदनादि वा रुप्पनादिसभावम्। यतो रूपादीनं वेदनासमवरोधनेन ‘‘चत्तारो खन्धा’’तिआदिना सङ्खिपित्वा खन्धा ०६ देसेतब्बा सियुम्। रुप्पनादितो अञ्ञस्साभावाति रुप्पनानुभवनादिसभावतो अञ्ञस्स अतीतादिके गहेत्वा रासिवसेन वत्तब्बस्स संखित्तस्स सभावस्स अभावा। न हि चेतसिकादिभावो वेदनादीनं सभावो। हेट्ठा गणनेसूति पञ्चतो हेट्ठा गणनेसु। अनिट्ठानन्ति अपरियोसानम्। रूपादीसु हि कतिपये, एकम्पि वा अग्गहेत्वा वुच्चमाना खन्धवसेन देसना अनवसेससङ्खतधम्मसङ्गाहिनी न सम्भवति। खन्धस्साति रासट्ठस्स खन्धस्स। तेनेवाह ‘‘न ही’’तिआदि। सविभागधम्मेहीति सप्पभेदधम्मेहि।&lt;br&gt;&#xA;‘‘सद्दत्थसहितं खन्धसद्दस्स विसयं दस्सेती’’ति एतेन रासिसद्दस्स विय रासट्ठे खन्धसद्दस्स वाचकभावेन पवत्तिं दस्सेति परियायन्तरभावतो। गुणादीसु पन केवलं तब्बिसयपयोगभावेनेव पवत्ति, न वाचकभावेनाति आह ‘‘गुणे…पे॰… न सद्दत्थ’’न्ति। खन्धसद्दोति सीलादिसद्दे सन्निधापितो खन्धसद्दो। तेनेवाह ‘‘सीलादिगुणविसिट्ठं रासट्ठं दीपेती’’ति। केचीति धम्मसिरित्थेरं सन्धाय वदति। एत्थाति ‘‘सीलक्खन्धो समाधिक्खन्धो’’ति (दी॰ नि॰ ३.३५५) एत्थ। न केवलञ्च सो एव, अट्ठकथाचरियेहिपि एत्थ गुणत्थता इच्छिता एव। तथा हि अट्ठसालिनियं ‘‘सीलक्खन्धो समाधिक्खन्धोतिआदीसु गुणट्ठेना’’ति (ध॰ स॰ अट्ठ॰ ५) वुत्तम्। ननु च केवलोपि खन्धसद्दो ‘‘तिण्णं खो, माणव, खन्धानं वण्णवादी, न खो, आवुसो विसाख, तीहि खन्धेहि अरियो अट्ठङ्गिको मग्गो सङ्गहितो’’ति (म॰ नि॰ १.४६२) च आदीसु सीलादिवाचको दिट्ठोति? न, तत्थापि अधिकारादिवच्छेदकवसेनेवस्स सीलादीसु पवत्तिदस्सनतो। न खन्धसद्दो पञ्ञत्तिसद्दस्स अत्थे वत्ततीति निरुत्तिवोहारादिसद्दा विय पञ्ञत्तिपरियायो न होतीति अत्थो। दारुक्खन्धोति पञ्ञत्ति होतीति तस्स खन्धसद्दस्स पञ्ञत्तिविसेसप्पवत्तितं दस्सेति। विञ्ञाणक्खन्धोति खन्धसद्दोति ‘‘विञ्ञाणं विञ्ञाणक्खन्धो’’ति (यम॰ १.खन्धयमक.३२) एत्थ वुत्तो खन्धसद्दो। समुदाये निरुळ्होति अतीतादिभेदभिन्नस्स पञ्ञाय अभिसंयूहनेन रासिकते विञ्ञाणसमूहे निरुळ्हो। ताय एव रुळ्हिया पवत्ततीति ताय समुदाये निरुळ्हताय तदवयवे एकस्मिम्पि विञ्ञाणे पवत्ततीति। एत्थ च ञाणसम्पयुत्ते निरुळ्हो कोसल्लसम्भूतट्ठेन कुसलभावो विय ञाणविप्पयुत्ते विञ्ञाणसमुदाये निरुळ्हो तदेकदेसेपि रुळ्हिया पवत्ततीति वेदितब्बम्। अथ वा किञ्चि निमित्तं गहेत्वा सतिपि अञ्ञस्मिं तन्निमित्तयुत्ते किस्मिञ्चिदेव विसये सम्मुतिया चिरकालतावसेन निमित्तविरहेपि पवत्ति रुळ्हि नाम, यथा महियं सेतीति महिंसो, गच्छन्तीति गावोति, एवं खन्धसद्दस्सापि रुळ्हिभावो वेदितब्बो।&lt;br&gt;&#xA;रासितो गुणतोति सब्बत्थ भुम्मत्थे वा निस्सक्कवचनं दट्ठब्बम्। नियमेत्वाति ववत्थपेत्वा। पिण्डट्ठोति सङ्घातत्थो। तस्माति यस्मा पञ्चेव खन्धा वुत्ता, कोट्ठासट्ठे च खन्धट्ठे निब्बानस्स वसेन छट्ठेनापि खन्धेन भवितब्बं, तस्मा खन्धट्ठो नाम रासट्ठोति युत्तम्। ‘‘येसं वा अतीतादिवसेन भेदो अत्थी’’तिआदिना अतीतादिविभागभिन्नेसु रुप्पनादिसभावधम्मेसु विसुं विसुं कोट्ठासभावेन गय्हमानेसु तब्बिभागरहितस्स एकस्स निब्बानस्स रासट्ठता विय कोट्ठासट्ठतापि न सम्भवतीति दस्सेति। एतेन पञ्ञत्तियापि खन्धेसु अग्गहणे कारणं वुत्तन्ति वेदितब्बम्।&lt;br&gt;&#xA;कस्मा पनेत्थ फस्सादिके विय सङ्खारक्खन्धे अनवरोधेत्वा वेदनासञ्ञा विसुं खन्धभावेन गहिताति? विवादमूलतादिविसेसदस्सनत्थम्। गहट्ठानञ्हि विवादकारणं कामज्झोसानम्। वुत्तञ्चेतं ‘‘पुन चपरं, भिक्खवे, कामहेतु कामनिदानं कामाधिकरणं कामानमेव हेतु मातापि पुत्तेन विवदति, पुत्तोपि मातरा विवदती’’तिआदि (म॰ नि॰ १.१६८, १७८)। पब्बजितानं दिट्ठाभिनिवेसो। वुत्तम्पि चेतं ‘‘ये दिट्ठिमुग्गय्ह विवादयन्ति, ‘इदमेव सच्च’न्ति (सु॰ नि॰ ८३८; महानि॰ ६७) च वादयन्ती’’तिआदि। तेसु कामज्झोसानं वेदनस्सादेन होति, दिट्ठाभिनिवेसो सञ्ञाविपल्लासेन। सञ्ञाविपल्लासेन हि चित्तविपल्लासो, चित्तविपल्लासेन दिट्ठिमानतण्हापपञ्चानं विपल्लासोति। तथा वेदनानुगिद्धो विपल्लत्थसञ्ञो च संसरति। वेदनानुगिद्धस्स हि वेदनापच्चया तण्हा सिद्धा होति, ततो च तण्हापच्चया उपादानन्ति आवट्टति भवचक्कम्। विपल्लत्थसञ्ञिस्स च ‘‘सञ्ञानिदाना हि पपञ्चसङ्खा’’ति (सु॰ नि॰ ८८०) वचनतो दिट्ठिमानतण्हापपञ्चानं अनुपच्छेदतो संसारस्स अनुपच्छेदोव। इति विवादकारणानं कामज्झोसानदिट्ठाभिनिवेसानं कारणभावो संसारहेतुभावोति इमस्स विवादमूलतादिविसेसस्स दस्सनत्थं सङ्खारक्खन्धे अनवरोधेत्वा वेदनासञ्ञा विसुं खन्धभावेन गहिताति वेदितब्बम्।&lt;br&gt;&#xA;ओकासेसूति विभजनकिरियाय पवत्तिट्ठानभावतो अतीतादयो ओकासाति वुत्ता। इतिसद्देनाति ‘‘उपादायरूप’’न्ति एवं अट्ठकथायं वुत्तइतिसद्देन। निदस्सनत्थेनाति उदाहरणत्थेन। सब्बोति सकलो एकादससु ओकासेसु विभत्तो विभजननयो। इदञ्च विभजनन्ति ‘‘चत्तारो च महाभूता…पे॰… उपादायरूप’’न्ति एवं विभत्तं इदञ्च विभजनम्। ओळारिकादीसूति ओळारिकसुखुमहीनपणीतदूरसन्तिकेसु। चक्खायतनन्तिआदिविभजनञ्चाति ‘‘चक्खायतनं…पे॰… फोट्ठब्बायतनं इत्थिन्द्रियं…पे॰… कबळीकारो आहारो रूपा सद्दा गन्धा रसा फोट्ठब्बाति एवं पवत्तं विभजनञ्च। यथासम्भवन्ति यथारहम्। एकादससु ओकासेसु यं यत्थ विभजनं युत्तं, तं तत्थ योजेतब्बम्। एवं वेदनाक्खन्धादीसुपीति यथा रूपक्खन्धे यथासम्भवं एकादससु ओकासेसु विभजनं योजेतब्बन्ति वुत्तं, एवं वेदनाक्खन्धादीसुपि यथासम्भवं एकादससु ओकासेसु विभजनं योजेतब्बन्ति अत्थो।&lt;br&gt;&#xA;तत्थ वेदनाक्खन्धो ताव पुरिमे ओकासपञ्चके सुखादिवेदनात्तिकवसेन विभत्तो, इतरस्मिं कुसलत्तिकवेदनात्तिकसमापन्नदुकसासवदुकवसेन। सञ्ञाक्खन्धो पन पुरिमे ओकासपञ्चके छफस्सद्वारवसेन, इतरस्मिं ओळारिकदुके पटिघसम्फस्सदुकवसेन चेव यथावुत्तकुसलत्तिकादिवसेन च विभत्तो। सेसेसु कुसलत्तिकादिवसेनेव। तथा सङ्खारक्खन्धो। पटिघसम्फस्सदुको पनेत्थ नत्थेव। चेतनाय एव चेत्थ निद्देसो सङ्खारक्खन्धधम्मानं चेतनाप्पधानभावदस्सनत्थम्। तथा हि सा ‘‘सङ्खारक्खन्धो’’ति वुत्ता। तत्थाति तस्मिं विञ्ञाणक्खन्धस्स विभजने पटिनिद्देसे। तं पन द्वयन्ति मनोधातुमनोविञ्ञाणधातुद्वयम्। यञ्हि सत्तविञ्ञाणधातुदेसनायं ‘‘मनोधातु, मनोविञ्ञाणधातू’’ति द्वयं देसितं, तं छविञ्ञाणकायदेसनायं ‘‘मनोविञ्ञाण’’न्त्वेव वुच्चतीति।&lt;br&gt;&#xA;पाळिनयेनाति खन्धविभङ्गपाळिनयेन। अञ्ञेन पकारेनाति धम्मसङ्गहे, तदट्ठकथायञ्च आगतेन पकारन्तरेन।&lt;/p&gt;</description>
    </item>
    <item>
      <title>०२. आयतनविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/02_Ayatanavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/02_Ayatanavibhango/</guid>
      <description>&lt;p&gt;२. आयतनविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;१५४. असाधारणतोति आवेणिकतो। तं नेसं असाधारणभावं विपक्खवसेन पतिट्ठापेतुं साधारणं उदाहरणवसेन दस्सेति ‘‘आयतनसद्दत्थो विया’’ति। अथ वा चक्खादिअत्थो एव चक्खादिसद्दविसेसितो आयतनत्थोति तं तादिसं आयतनत्थं सन्धायाह ‘‘आयतनसद्दत्थो विय असाधारणतो’’ति।&lt;br&gt;&#xA;यदि विसयस्सादनत्थो चक्खु-सद्दो, सोतादीनम्पि अयं समञ्ञा सियाति अतिप्पसङ्गं परिहरन्तो ‘‘सतिपी’’तिआदिमाह। दुतिये अत्थविकप्पे चक्खतीति विञ्ञाणाधिट्ठितं समविसमं आचिक्खति, आचिक्खन्तं विय, विभावेन्तं विय वा होतीति अत्थो। रूपमिव चक्खुविञ्ञेय्यं विय सविग्गहमिव सबिम्बकं विय वण्णवाचको रूप-सद्दो अधिप्पेतोति आह ‘‘वित्थारणं वा रूपसद्दस्स अत्थो’’ति।&lt;br&gt;&#xA;वचनमेवाति सविञ्ञत्तिकसद्दमेव। गमीयतीति उपनीयति। अज्झोहरणस्स रसग्गहणमूलतावचनेन रसस्स परम्पराय जीवितहेतुतं दस्सेति। रसनिमित्तञ्हि रसग्गहणं, रसग्गहणनिमित्तं अज्झोहरणं, तंनिमित्तं जीवितन्ति। रसग्गहणमूलता च अज्झोहरणस्स येभुय्यतो वेदितब्बा। दिस्सति अपदिस्सति एतेन फलन्ति देसो, हेतूति आह ‘‘उप्पत्तिदेसोति उप्पत्तिकारण’’न्ति। तथाति चक्खायतनादिप्पकारेन। मनोगोचरभूताति मनसो एव गोचरभूता। सामञ्ञलक्खणेनेवाति अनुभवनादिविसेसलक्खणं अग्गहेत्वा धम्मभावसङ्खातसाधारणलक्खणेनेव । एकायतनत्तं उपनेत्वा वुत्ता द्वादस एकसभावत्ता भिन्दित्वा वचने पयोजनाभावा। द्वारालम्बनविभागदस्सनत्था हि आयतनदेसनाति।&lt;br&gt;&#xA;पुब्बन्ततोति पुरिमभागतो पाकभावतो। पाकभावो हि सभावधम्मानं पुब्बन्तो, विद्धंसाभावो अपरन्तो।&lt;br&gt;&#xA;निवासट्ठानादीसु आयतन-सद्दो न आयतनत्थादीसु विय पदत्थविवरणमुखेन पवत्तो, अथ खो तस्मिं तस्मिं देवघरादिके निरुळ्हताय एवमत्थोति आह ‘‘रुळ्हिवसेन आयतनसद्दस्सत्थं वत्तु’’न्ति। मनोति द्वारभूतमनो । निस्सयभावोति एत्थ निस्सयसदिसो निस्सयो, सदिसता च फलस्स तप्पटिबद्धवुत्तिताय दट्ठब्बा। वचनीयत्थो भावत्थो।&lt;br&gt;&#xA;तावत्वतोति तत्तकतो। ऊनचोदनाति द्वादसतो ऊनानि कस्मा न वुत्तानीति चोदना। यदि चक्खुविञ्ञाणादीनं असाधारणं धम्मजातं धम्मायतनं, एवं सन्ते चक्खादीनम्पि धम्मायतनभावो सियाति चोदनं सन्धायाह ‘‘सतिपी’’तिआदि। द्वारारम्मणभावेहीति न आरम्मणभावेनेव असाधारणं, अथ खो द्वारारम्मणभावेहि असाधारणं सम्भवतीति वचनसेसो।&lt;br&gt;&#xA;येभुय्यसहुप्पत्तिआदीहीति येभुय्येन चक्खायतनादीनि कस्सचि कदाचि एकतो उप्पज्जन्ति। ‘‘कामधातुया उपपत्तिक्खणे कस्सचि एकादसायतनानि उप्पज्जन्ती’’ति हि वुत्तम्। तस्मा आयतनानं उप्पत्तिक्कमो ताव न युज्जति, न पहानक्कमो कुसलाब्याकतानं अप्पहातब्बतो, न पटिपत्तिक्कमो अकुसलानं, एकच्चअब्याकतानञ्च अप्पटिपज्जनीयतो, न भूमिक्कमो अड्ढेकादसन्नं आयतनानं एकन्तकामावचरत्ता, इतरेसं चतुभूमिपरियापन्नत्ता, एकच्चस्स लोकुत्तरभावतो च। एवं उप्पत्तिक्कमादिअयुत्तियोजना वेदितब्बा। येसु विज्जमानेसु अत्तभावस्स पञ्ञापना, ते ‘‘मय्हं चक्खु’’न्तिआदिना अधिकसिनेहवत्थुभूता चक्खादयो यथा अज्झत्तिकताय, एवं दस्सनादिकिच्चकरइन्द्रियता च पधानाति आह ‘‘अज्झत्तिकभावेन, विसयिभावेन चा’’ति। घानादिक्कमेनाति घानं जिव्हा कायोति इमिना कमेन।&lt;br&gt;&#xA;पच्चुप्पन्नारम्मणत्ता वा चक्खादीनि पठमं वुत्तानि, मनो पन किञ्चि पच्चुप्पन्नारम्मणं , किञ्चि यावनवत्तब्बारम्मणन्ति पच्छा वुत्तम्। पच्चुप्पन्नारम्मणेसुपि उपादारूपारम्मणानि चत्तारि पठमं वुत्तानि, ततो भूतरूपारम्मणम्। उपादारूपारम्मणेसुपि दूरतरे दूरे, सीघतरं सीघञ्च आरम्मणसम्पटिच्छनदीपनत्थं चक्खादीनं देसनाक्कमो। चक्खुसोतद्वयञ्हि दूरगोचरन्ति पठमं वुत्तम्। तत्रापि चक्खु दूरतरगोचरन्ति सब्बपठमं वुत्तम्। पस्सन्तोपि हि दूरतरे नदिसोतं न तस्स सद्दं सुणाति। घानजिव्हासुपि घानं सीघतरवुत्तीति पठमं वुत्तम्। पुरतो ठपितमत्तस्स हि भोजनस्स गन्धो गय्हतीति। यथाठानं वा तेसं देसनाक्कमो। इमस्मिञ्हि सरीरे सब्बुपरि चक्खुस्स अधिट्ठानं, तस्स अधो सोतस्स, तस्स अधो घानस्स, तस्स अधो जिव्हाय, तथा कायस्स येभुय्येन, मनो पन अरूपीभावतो सब्बपच्छा वुत्तो। तंतंगोचरत्ता तस्स तस्सानन्तरं बाहिरायतनानि वुत्तानीति वुत्तोवायमत्थोति एवम्पि इमेसं कमो वेदितब्बो।&lt;br&gt;&#xA;ततोति हदयवत्थुभेदतो। यञ्हि हदयवत्थुं निस्साय एकं मनोविञ्ञाणं पवत्तति, न तदेव निस्साय अञ्ञं पवत्तति। निद्देसवसेनाति सङ्खेपवित्थारनिद्देसवसेन। योजेतब्बं ‘‘कुसलसमुट्ठानं कुसलसमुट्ठानस्स सभाग’’न्तिआदिना।&lt;br&gt;&#xA;सभावोति विसयिविसयभावो, तदभिनिब्बत्तियञ्च योग्यता। कारणसमत्थताति कारणभूता समत्थता पच्चयभावो। द्वारादिभावोति द्वारारम्मणे द्वारवुत्तिभावो। इमस्मिं अत्थेति अनन्तरं वुत्तअत्थे। यस्माति याय धम्मताय येन द्वारादिभावेन कारणभूतेन। सम्भवनविसेसनन्ति किरियाय परामसनमाह। यं सम्भवनं, धम्मतावेसाति अत्थो। रित्तकानेवाति धुवादिभावरित्तकानेव। विसमादीसु अज्झासयो एतेसन्ति विसमादिअज्झासयानि, विसमादिअज्झासयानि विय होन्तीति विसमादिअज्झासयानि, चक्खादीनि। विसमभाव…पे॰… वनभावेहीति विसमभावादिसन्निस्सितअहिआदिसदिसुपादिन्नधम्मेहि चक्खादीहि, वनसन्निस्सितमक्कटसदिसेन चित्तेन च अभिरमितत्ता। वनभावोति हि वनज्झासयोति अत्थो।&lt;br&gt;&#xA;पुरिमन्तविवित्तताति पुब्बभागविरहो। उप्पादतो पुरिमकोट्ठासो हि इध पुरिमन्तो। अपरन्तेति अपरभागे, भङ्गतो उद्धन्ति अत्थो। उदयब्बयपरिच्छिन्नो हि सभावधम्मो। यं सन्धाय वुत्तं ‘‘अनिधानगता भग्गा, पुञ्जो नत्थि अनागते’’ति (महानि॰ १०)। सदा अभावोति न सदा अभावपतिट्ठापनं सब्बकालम्पि नत्थीति, अथ खो उदयब्बयपरिच्छिन्नत्ता सदाभावपटिक्खेपोति आह ‘‘अनिच्चलक्खण’’न्ति। सभावविजहनन्ति भङ्गप्पत्तिमाह । विपरिवत्तनं उप्पादजरावत्थाहि सन्तानं विना न विकारापत्तीति आह ‘‘सन्तानविकारापत्ति वा’’ति।&lt;br&gt;&#xA;जातिधम्मतादीहीति जातिजराब्याधिमरणादिसभावताहि। अनिट्ठताति न इट्ठता, दुक्खताति अत्थो। पुरिमं सामञ्ञलक्खणन्ति ‘‘पटिपीळनट्ठेना’’ति पुब्बे सामञ्ञतो वुत्तं दुक्खलक्खणम्। पच्चयवसेन दुक्खनाकारेन पवत्तमानानं सभावधम्मानं दुक्खनं पुग्गलस्सेव वसेन दुक्खमताति आह ‘‘पुग्गलस्स पीळनतो दुक्खम’’न्ति। दुक्खवचनन्ति ‘‘दुक्ख’’न्ति सत्थु वचनम्।&lt;br&gt;&#xA;‘‘नत्थि एतस्स वसवत्तको’’ति इमिना नत्थि एतस्स अत्ताति अनत्ताति इममत्थं दस्सेति, ‘‘नापि इदं वसवत्तक’’न्ति इमिना पन न अत्ताति अनत्ताति। अत्तनोति नियकज्झत्तं सन्धाय वदति। परस्मिन्ति ततो अञ्ञस्मिम्। परस्स च अत्तनीति एत्थापि एसेव नयो। तं एतस्स नत्थीति तं यथावुत्तपरपरिकप्पितं वसवत्तकं एतस्स चक्खादिनो नत्थि, एतेन चतुकोटिकसुञ्ञताय सङ्गहो दट्ठब्बो। ‘‘सुञ्ञं तं तेन वसवत्तनाकारेना’’ति इमिना उभयथापि अवसवत्तनट्ठे दस्सितब्बे तत्थ ताव एकं दस्सेतुं ‘‘परस्सा’’तिआदिं वत्वा पुन ‘‘अथ वा’’तिआदिना इतरं दस्सेति। सामि एव सामिको, न सामिको अस्सामिकोति एवं अत्थे गय्हमाने ‘‘अस्सामिकतो’’ति पदस्स सुञ्ञविसेसनताय पयोजनं नत्थि। कामकारियन्ति यथाकामकरणीयम्। अवसवत्तनत्थं विसेसेत्वा दस्सेति समासद्वयत्थसङ्गहतो।&lt;br&gt;&#xA;ससन्ताने धम्मानं विसदिसुप्पत्ति इध भावसङ्कन्तिगमनं नामाति आह ‘‘सन्ततियं भावन्तरुप्पत्तियेवा’’ति। तथा विसदिसुप्पत्तियं पुरिमाकारविगमो पकतिभावविजहनन्ति आह ‘‘सन्ततिया यथापवत्ताकारविजहन’’न्ति। भवतीति वा भावो, अवत्थाविसेसो, तस्स सङ्कमनं भावसङ्कन्ति। सभावधम्मो हि उप्पादक्खणं ठितिक्खणञ्च पत्वा भिज्जतीति उप्पादावत्थाय जरावत्थं, ततो भङ्गावत्थं सङ्कमतीति वुच्चति। तथा सङ्कमतो च अत्तलाभक्खणतो उद्धं जरामरणेहि तंसभावपरिच्चागो पकतिभावविजहनन्ति खणवसेन चेतं योजेतब्बम्। पुब्बापरवसेनाति च खणानं पुब्बापरवसेनाति अत्थो सम्भवति। एकत्थत्ताति समानाधिकरणत्ता, न पन विसेसनविसेसितब्बभावानं एकत्ता। ‘‘चक्खुं अनिच्च’’न्ति वुत्ते ‘‘अनिच्चं चक्खु’’न्तिपि वुत्तमेव होतीति ‘‘यं चक्खु, तं अनिच्चं, यं अनिच्चं, तं चक्खु’’न्ति आपन्नमेवाति आह ‘‘अनिच्चानं सेसधम्मानम्पि चक्खुभावो आपज्जती’’ति।&lt;br&gt;&#xA;तेहि च अनिच्चदुक्खलक्खणेहि च अनत्तलक्खणमेव विसेसेन दस्सितं ‘‘यदनिच्चं, तं दुक्खं, यं दुक्खं, तदनत्ता’’तिआदीसु (सं॰ नि॰ ३.१५, ४५, ७६, ८५; २.४.१, २; पटि॰ म॰ २.१०) विय। दोसलक्खणाकारनिदस्सनत्थोति दोसस्स लक्खितब्बाकारनिदस्सनत्थो। एवं दुक्खेनाति एवं नानप्पकारेन अक्खिरोगादिदुक्खेन आबाधताय। अनत्तलक्खणदीपकानन्ति अनत्ततापञ्ञापनस्स जोतकानं उपायभूतानम्। न हि घटभेदकण्टकवेधादिवसेन लब्भमाना अनिच्चदुक्खता सत्तानं एकन्ततो अनत्तताधिगमहेतू होन्ति। पच्चयपटिबद्धताअभिण्हसम्पटिपीळनादिवसेन पन लब्भमाना होन्ति। तथा हि चक्खादीनि कम्मादिमहाभूतादिपच्चयपटिबद्धवुत्तीनि, ततो एव अहुत्वा सम्भवन्ति, हुत्वा पटिवेन्तीति अनिच्चानि, अभिण्हसम्पटिपीळितत्ता दुक्खानि, एवंभूतानि च अवसवत्तनतो अनत्तकानीति परिग्गहे ठितेहि समुपचितञाणसम्भारेहि पस्सितुं सक्का।&lt;br&gt;&#xA;कथं पनेतेसं हुत्वा अभावो जानितब्बोति? खणे खणे अञ्ञथत्तदस्सनतो। तं कथं ञायतीति? युत्तितो। का पनेत्थ युत्तीति? विसेसग्गहणम्। यदि चक्खादीनं खणे खणे अञ्ञथत्तं न सिया, बहिपच्चयभेदे यदिदं पच्छा विसेसग्गहणं, तं न सिया। यस्स हि तादिसं खणे खणे अञ्ञथत्तं नत्थि, तस्स असति बहिपच्चयविसेसे कथं पच्छा विसेसग्गहणं भवेय्य, भवति च विसेसग्गहणम्। तस्मा अत्थि नेसं खणे खणे अञ्ञथत्तं यं सणिकं सणिकं वड्ढेन्तं पच्छा पाकटतरं जायतीति। तथा हि सरीरस्स ताव आनापानानं अनवत्थानतो परिस्समतो च विसेसग्गहणम्। अनवत्थिता हि अस्सासपस्सासा वाता वारेन वारेन पवत्तनतो। यदि हि अस्ससिते वा पस्सस्सिते वा सरीरस्स कोचि पच्छा विसेसो न सिया, न नेसं कोचि भेदो सिया, दिट्ठो च सो। तस्मा अस्ससितं सरीरं अञ्ञथा होन्तं कमेन तादिसं अवत्थं पापुणाति। या पस्सासस्स पच्चयो होति, पस्ससिते च पुन तथेव अस्सासस्स पच्चयो होतीति आनापानानं अनवत्थानतोपि सरीरस्स विसेसग्गहणं अञ्ञथत्तसिद्धि। तथा परिस्समोपि असति विसेसे पच्छा सरीरस्स न सिया, येनायं इरियापथन्तरादीनि सेवनेन परिस्समविनोदनं करोति।&lt;br&gt;&#xA;अथ वा रूपादिभेदतोपि विसेसग्गहणम्। रूपगन्धरसफस्सादीनञ्हि विसेसेन यो सरीरे अनिन्द्रियबद्धेसु च खीरूदकवत्थपुप्फफलोसधिधञ्ञादीनं पच्छा विसेसो गय्हति, सो असति बहिपच्चयविसेसे नेसं जरादिअवत्थासु वण्णबलादिभेदो, रसवीरियविपाकानुभावभेदो च खणे खणे अञ्ञथत्तं विना कथमुपलब्भेय्य। यं पन तं धम्मतारूपं सिलादि, तत्थ कथन्ति? तस्सापि सीतुण्हसम्फस्सभेदतो अत्थेव विसेसग्गहणम्। तं खणे खणे अञ्ञथत्तं विना न युज्जतीति। सति च रूपादिभेदे सिद्धोव तंनिस्सयमहाभूतभेदोपि। न हि निस्सयमहाभूतभेदेन विना निस्सितभेदो सम्भवतीति। एवं ताव रूपधम्मानं विसेसग्गहणतो खणे खणे अञ्ञथत्तं, ततो च हुत्वा अभावसिद्धि।&lt;br&gt;&#xA;अरूपधम्मानं पन आरम्मणादिभेदेन विसेसग्गहणम्। यत्थ यत्थ हि आरम्मणे अरूपधम्मा उप्पज्जन्ति, तत्थ तत्थेव ते भिज्जन्ति, न अञ्ञं सङ्कमन्ति, आरम्मणधम्मा च यथासकं खणतो उद्धं न तिट्ठन्तीति। स्वायमत्थो पदीपादिउदाहरणेन वेदितब्बो। अञ्ञे एव हि खणे खणे रूपादयो पदीपजालाय, तथा खीरधारादीसु पतन्तीसु, वायुम्हि च पहरन्ते सम्फस्सानि। यथा चेतेसं खणे खणे अञ्ञथत्तं, किमङ्गं पन चित्तचेतसिकानम्। किञ्च सद्दभेदतो, सद्दविसेसतोपि तन्निमित्तानं चित्तचेतसिकानं खणे खणे अञ्ञथत्तं, ततो विसेसग्गहणम्। पगुणञ्हि गन्थं सीघं परिवत्तेन्तस्स चित्तसमुट्ठानानं सद्दानं भेदो दिट्ठो। न हि कारणभेदेन विना फलभेदो अत्थि। यथा तं वादितसद्दानं, एवं आरम्मणभेदेन अरूपधम्मानं विसेसग्गहणम्। तेनेव नेसं खणे खणे अञ्ञथत्तं वेदितब्बम्। जातिभूमिसम्पयुत्तधम्मभेदेन विसेसग्गहणेपि एसेव नयो। एवं रूपारूपधम्मानं विसेसग्गहणतो खणे खणे अञ्ञथत्तसिद्धि। यतो हुत्वा अभावतो चक्खादीनि अनिच्चानीति सिद्धानि, अनिच्चत्ता एव अभिण्हसम्पटिपीळनतो दुक्खानि, ततो च अवसवत्तनतो अनत्तकानि। तेनाह भगवा ‘‘यदनिच्चं, तं दुक्खं, यं दुक्खं, तदनत्ता’’ति (सं॰ नि॰ ३.१५, ४५, ७६, ८५; २.४.१, २; पटि॰ म॰ २.१०)।&lt;br&gt;&#xA;निरन्तरं पवत्तमानस्साति अभिण्हसद्दत्थं विसेसेत्वा वदति। धातुमत्ततायाति धातुमत्तभावेन। समूहतोति ससम्भारचक्खादिपिण्डतो। ‘‘चक्खादीन’’न्ति इदं ‘‘समूहतो’’ति पदं अपेक्खित्वा सम्बन्धे सामिवचनं, ‘‘विनिब्भुजन’’न्ति पदं अपेक्खित्वा कम्मत्थेति वेदितब्बम्। चत्तारिपि घनानीति सन्ततिसमूहकिच्चारम्मणघनानि। पवत्तरूपादिग्गहणतोति रुप्पनादिवसेन पवत्तञ्च तं रूपादिग्गहणञ्चाति पवत्तरूपादिग्गहणं, ततोति योजेतब्बम्। अनिच्चादिग्गहणस्स सब्भावाति रूपवेदनादिञाणतो भिन्नस्स अनिच्चादिञाणस्स लब्भमानत्ता। तेन सतिपि रूपादिअत्थानं अनिच्चादिभावे रुप्पनादिभावतो अनिच्चादिभावस्स भेदमाह। इदानि तमेव भेदं ञाततीरणपरिञ्ञाविसयताय पाकटं कातुं ‘‘न ही’’तिआदिमाह। नातिधावितुन्ति इध लक्खणलक्खणवन्ता भिन्ना वुत्ता। तत्थ लक्खणारम्मणिकविपस्सनाय खन्धारम्मणतावचनेन अभिन्नाति अञ्ञमञ्ञविरोधापादनेन अतिधावितुं न युत्तम्। कस्माति चे? वुत्तं ‘‘ते पनाकारा’’तिआदि। अधिप्पायोपि चेत्थ लक्खणानं रूपादिआकारमत्तताविभावनन्ति दट्ठब्बो। ‘‘अनिच्चं दुक्खं अनत्ता’’ति हि सङ्खारे सभावतो सल्लक्खेन्तोयेव लक्खणानि च सल्लक्खेतीति। यथा अनिच्चादितो अनिच्चतादीनं वुत्तनयेन भेदो, एवं अनिच्चतादीनम्पि सतिपि लक्खणभावसामञ्ञे नानाञाणगोचरताय, नानापटिपक्खताय, नानिन्द्रियाधिकताय च विमोक्खमुखत्तयभूतानं अञ्ञमञ्ञभेदोति दस्सेन्तो ‘‘अनिच्चन्ति च गण्हन्तो’’तिआदिमाह। तं सुविञ्ञेय्यमेव।&lt;br&gt;&#xA;सुत्तन्तभाजनीयवण्णना निट्ठिता।&lt;br&gt;&#xA;२. अभिधम्मभाजनीयवण्णना&lt;br&gt;&#xA;१५५. पच्चययुगळवसेनाति अज्झत्तिकबाहिरपच्चयद्वयवसेन। अज्झत्तिकबाहिरवसेन अब्बोकारतोति अज्झत्तिकवसेन चेव बाहिरवसेन च असङ्करतो।&lt;br&gt;&#xA;१६७. विसङ्खारनिन्नस्साति निब्बानपोणस्स। विनिमुत्तसङ्खारस्साति समुच्छेदपटिपस्सद्धिविमुत्तीहि समुखेन, तप्पटिबद्धछन्दरागप्पहानेन च सुट्ठु विनिमुत्तसङ्खारस्स परमस्सासभावेन, गतिभावेन च पतिट्ठानभूते। ‘‘निब्बानं अरहतो गती’’ति (पटि॰ ३३९) हि वुत्तम्। ठितिभावेनाति च पाठो। तंसच्छिकरणाभावेति तस्स निब्बानस्स सच्छिकरणाभावे। नीतोति पापितो, पकासितोति अत्थो।&lt;br&gt;&#xA;चुण्णितन्ति भेदितम्। त्वमेव किं न जानासीति किं त्वं न जानासियेवाति अत्थो। ‘‘किं त्वं एकं नानं जानासि, किं त्वं न जानासि एवा’’ति एवं विक्खेपं करोन्तं परवादिं ‘‘ननु ञाते’’तिआदिना सकवादी निबन्धति। विभजित्वाति ‘‘रागादीनं खीणन्ते उप्पन्नत्ता’’ति भावत्थं विभजित्वा। रागादीनं खया न होन्तीति योजना। ससभावता च निब्बानस्स आपन्ना होतीति सम्बन्धो।&lt;br&gt;&#xA;निब्बानारम्मणकरणेन कारणभूतेन। हेतुअत्थे हि इदं करणवचनम्। किलेसक्खयमत्ततं वा निब्बानस्स इच्छतो किलेसक्खयेन भवितब्बन्ति योजना।&lt;br&gt;&#xA;एवं किलेसक्खयमत्ते निब्बाने खेपेतब्बा किलेसा बहुविधा नानप्पकारा, मग्गो च ओधिसो किलेसे खेपेति। स्वायं ‘‘कतमं किलेसक्खयं निब्बानं आरम्मणं कत्वा कतमे किलेसे खेपेती’’ति पुरिमपुच्छाद्वयमेव वदति। तदेवाति यं ‘‘अविज्जातण्हानं किञ्चि एकदेसमत्तम्पी’’ति वुत्तं, तदेव।&lt;br&gt;&#xA;एत्थ च यायं ‘‘किलेसक्खयोव निब्बान’’न्ति निब्बानस्स अभावताचोदना, तत्रायं आगमतो युत्तितो चस्स भावाभावविभावना। तञ्हि भगवता –&lt;br&gt;&#xA;‘‘अत्थि, भिक्खवे, अजातं अभूतं अकतं असङ्खत’’न्ति (उदा॰ ७३; इतिवु॰ ४३)।&lt;br&gt;&#xA;‘‘अत्थि , भिक्खवे, तदायतनं, यत्थ नेव पथवी न आपो न तेजो न वायो’’ति (उदा॰ ७१) –&lt;br&gt;&#xA;च आदिना, तथा –&lt;br&gt;&#xA;‘‘गम्भीरो दुद्दसो दुरनुबोधो सन्तो पणीतो अतक्कावचरो निपुणो पण्डितवेदनीयो’’ति (म॰ नि॰ २.३३७; सं॰ नि॰ १.१७२; महाव॰ ७-८) –&lt;br&gt;&#xA;‘‘असङ्खतञ्च वो, भिक्खवे, देसेस्सामि असङ्खतगामिनिञ्च पटिपदं, अनतं, अनासवं, सच्चं, पारं, निपुणं, सुदुद्दसं, अजज्जरं, धुवं, अपलोकितं, अनिदस्सनं, निप्पपञ्चं, सन्तं, अमतं, पणीतं, सिवं, खेमं, तण्हाक्खयं, अच्छरियं, अब्भुतं, अनीतिकं, अनीतिकधम्मं, निब्बानं, अब्याबज्झं, विरागं, सुद्धिं, मुत्तिं, अनालयं, दीपं, लेणं, ताणं, सरणं, परायणञ्च वो, भिक्खवे, देसेस्सामि परायणगामिनिञ्च पटिपद’’न्ति (सं॰ नि॰ ४.३७७) –&lt;br&gt;&#xA;एवमादीहि च सुत्तपदेहि ‘‘अप्पच्चया धम्मा, असङ्खता धम्मा (ध॰ स॰ दुकमातिका ७), सब्बञ्च रूपं असङ्खता च धातू’’तिआदीहि (ध॰ स॰ ११९२, ११९८, १२००) अभिधम्मपदेसेहि च परमत्थभावेनेव देसितम्। न हि सभावविरहितस्स अभावमत्तस्स गम्भीरासङ्खतादिभावो अब्याकतधम्मादिभावो च युत्तो, वुत्तो च सो। तस्मा न अभावमत्तं निब्बानम्।&lt;br&gt;&#xA;अपि चायं अभाववादी एवं पुच्छितब्बो – यदि किलेसाभावो निब्बानं, स्वायमभावो एको वा सिया अनेको वा? यदि एको, एकेनेव मग्गेन कतो सच्छिकतो च होतीति उपरिमानं मग्गानं निरत्थकता आपज्जति। न हि एकं अनेकेहि कम्मप्पवत्तेहि साधेतब्बं दिट्ठम्। अथ सिया एकोव सो किलेसाभावो, न पन मग्गेहि कातब्बो, अथ खो सच्छिकातब्बोति। एवं सति सुट्ठुतरं मग्गस्स निरत्थकता आपज्जति किलेसानं अप्पहानतो। अकरोन्तो च मग्गो किलेसाभावं तस्स सच्छिकिरियाय कमत्थं साधेय्य, अथ मग्गानं संयोजनत्तयप्पहानादिपटिनियतकिच्चताय पहायकविभागेन किलेसाभावभेदो, एवं सति विना सभावभेदं बहुभावो नत्थीति बहुभावतापदेसेनस्स ससभावता आपन्ना। अथापि सिया ‘‘येसं अभावो, तेसं बहुभावेन बहुभावोपचारो’’ति, एवं सति येसं अभावो, तेसं सभावताय ससभावोपचारोपि सिया। तथा तेसं किलेससङ्खतादिताय किलेससङ्खतादिभावा च सियुं, न चेतं युत्तन्ति न तेसं बहुभावोपचारो युत्तो। एकभावोपि चस्स असभावताय एव वत्तुं न सक्काति चे? न, अभावसामञ्ञतो, अभावसामञ्ञेन अभेदसमञ्ञाय एकत्तनिद्देसो। सति च एकत्ते पुब्बे वुत्तदोसानतिवत्ति।&lt;br&gt;&#xA;बहुभावे च ससभावता सिद्धा। यदिपि सिया यथा बहुभावो ससभावतं, एवं सामञ्ञेन ससभावता बहुभावं न ब्यभिचरेय्याति ससभावपक्खेपि निब्बानस्स बहुभावो आपज्जतीति? तं न, कस्मा? तथा सामञ्ञाभेदतो। न हि एवं वत्तुं लब्भा यथा खरभावो ससभावतं न ब्यभिचरति, एवं ससभावतापि खरभावं न ब्यभिचरेय्याति। एवञ्हि सति तदञ्ञसब्बधम्माभावप्पसङ्गो सिया, तस्मा बहुभावो ससभावतापेक्खो, न ससभावता बहुभावापेक्खाति न ससभावस्स निब्बानस्स बहुभावापत्ति। ‘‘एकञ्हि सच्चं न दुतीयमत्थि (सु॰ नि॰ ८९०; महानि॰ ११९), एका निट्ठा न पुथुनिट्ठा’’तिआदिवचनतो।&lt;br&gt;&#xA;अपि चेत्थ किलेसाभावो नाम रागादीनं समुच्छेदो अच्चन्तप्पहानं अनुप्पादनिरोधो। तस्स च एकत्ते एकेनेव मग्गेन साधेतब्बता किच्चविसेसाभावतोति दस्सनादिमग्गविभागो न सिया। इच्छितो च सो ओधिसोव किलेसानं पहातब्बत्ता। सो च मग्गविभागो सद्धादीनं इन्द्रियानं नातितिक्खतिक्खतिक्खतरतिक्खतमभावेन एकस्मिम्पि समुच्छेदप्पहानयोग्यभावे सच्छिकिरियाविसेसेन होतीति निब्बानस्स ससभावताययेव युत्तो। अभावो पन किलेसानं मग्गेन कातब्बो सिया ‘‘मा मग्गस्स निरत्थकता अहोसी’’ति, न सच्छिकातब्बो। को हि तस्स सभावो, यो तेन सच्छिकरियेय्य। सो च किलेसाभावो एकेनेव मग्गेन साधेतब्बो सिया, न चतूहि ‘‘मा चतुभावनिब्बानतापत्ति, निब्बानविसेसापत्ति च अहोसी’’ति। ततो दस्सनादिमग्गविभागो न सियाति सब्बं आवत्तति।&lt;br&gt;&#xA;यदि च अभावो भावस्स सियाति तस्स भावधम्मता इच्छिता, एवं सति यथा सङ्खतधम्मस्स तस्स जरामरणादीनं विय सङ्खतधम्मतापि आपन्ना, एवं बहूनं किलेसानं धम्मस्स तस्स बहुभावादिप्पसङ्गोपि दुन्निवारोति अतंसभावस्स असङ्खतस्सेकस्स ससभावस्स निब्बानभावो वेदितब्बो।&lt;br&gt;&#xA;यदि एवं कस्मा ‘‘रागक्खयो दोसक्खयो मोहक्खयो’’ति (सं॰ नि॰ ४.३१५, ३३०) वुत्तन्ति? खयेन अधिगन्तब्बत्ता। खयो हि अरियमग्गो। यथाह ‘‘खये ञाणं, अनुप्पादे ञाण’’न्ति (ध॰ स॰ दुकमातिका १४२)। तेन रागादिक्खयपरियायेन अरियमग्गेन अधिगन्तब्बतो ‘‘परमत्थं गम्भीरं निपुणं दुद्दसं दुरनुबोधं निब्बानं रागादिक्खयो’’ति वुत्तम्। रागादिप्पहानमुखेन वा तथा पत्तब्बतो, यथा अञ्ञत्थापि वुत्तं ‘‘मदनिम्मद्दनो पिपासविनयो’’तिआदि (अ॰ नि॰ ४.३४; इतिवु॰ ९०)।&lt;br&gt;&#xA;अपिच यथा परिञ्ञेय्यताय सउत्तरानं कामानं रूपानञ्च पटिपक्खभूतं तब्बिधुरसभावं निस्सरणं पञ्ञायति, एवं ससभावानं सब्बेसम्पि सङ्खतधम्मानं पटिपक्खभूतेन तब्बिधुरसभावेन निस्सरणेन भवितब्बम्। यञ्च तन्निस्सरणं, सा असङ्खता धातु। किञ्च भिय्यो – सङ्खतधम्मारम्मणं विपस्सनाञाणं अपि अनुलोमञाणं किलेसे तदङ्गवसेन पजहति, न समुच्छेदवसेन पजहितुं सक्कोति। तथा सम्मुतिसच्चारम्मणं पठमज्झानादीसु ञाणं विक्खम्भनवसेनेव किलेसे पजहति, न समुच्छेदवसेन। इति सङ्खतधम्मारम्मणस्स, सम्मुतिसच्चारम्मणस्स च ञाणस्स किलेसानं समुच्छेदप्पहाने असमत्थभावतो तेसं समुच्छेदप्पहानकरस्स अरियमग्गञाणस्स तदुभयविपरीतसभावेन आरम्मणेन भवितब्बं, सा असङ्खता धातु। तथा ‘‘अत्थि, भिक्खवे, अजातं अभूतं अकतं असङ्खत’’न्ति (उदा॰ ७३; इतिवु॰ ४३) इदं निब्बानस्स परमत्थतो अत्थिभावजोतकं वचनं अविपरीतत्थं भगवता भासितत्ता। यञ्हि भगवता भासितं, तं अविपरीतत्थं यथा तं ‘‘सब्बे सङ्खारा अनिच्चा, सब्बे सङ्खारा दुक्खा, सब्बे धम्मा अनत्ता’’ति (ध॰ प॰ २७७-२७९; थेरगा॰ ६७६-६७८; नेत्ति॰ ५), तथा निब्बान-सद्दो कत्थचि विसये यथाभूतपरमत्थविसयो उपचारवुत्तिसब्भावतो सेय्यथापि सीह-सद्दो। अथ वा अत्थेव परमत्थतो असङ्खता धातु इतरतब्बिपरीतविमुत्तिसभावत्ता सेय्यथापि ‘‘पथवीधातु वेदना चा’’ति एवमादीहि नयेहि युत्तितोपि असङ्खताय धातुया परमत्थतो अत्थिभावो वेदितब्बो।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;३. पञ्हपुच्छकवण्णना&lt;br&gt;&#xA;१६८. किञ्चीति किञ्चि आरम्मणम्। आलम्बनतोति आरम्मणकरणतो।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;आयतनविभङ्गवण्णना निट्ठिता।&lt;/p&gt;</description>
    </item>
    <item>
      <title>०३. धातुविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/03_dhAtuvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/03_dhAtuvibhango/</guid>
      <description>&lt;p&gt;३. धातुविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;१७२. अभिधम्मे च आगताति इमस्मिं धातुविभङ्गे अभिधम्मभाजनीयपञ्हपुच्छकेसु, निक्खेपकण्डधम्महदयविभङ्गादीसु च देसनारुळ्हा। यथा पन सुत्तन्ते अभिधम्मे च आगता खन्धादयो सुत्तन्ते देसितनियामेन खन्धविभङ्गादीसु सुत्तन्तभाजनीयवसेन विभत्ता, एवमिधापि चक्खुधातादयो सुत्तन्तभाजनीयवसेन विभजितब्बा सियुम्। तत्थ खन्धादीनं सब्बसङ्गाहको अभिधम्मदेसनाविसिट्ठो सुत्तन्ते आगतो अञ्ञो देसेतब्बाकारो नत्थीति ते रूपक्खन्धादिवसेनेव सुत्तन्तभाजनीये देसिता, धातूनं पन सो अत्थीति ते तिण्णं धातुछक्कानं वसेन इध देसिताति दस्सेन्तो आह ‘‘सुत्तन्तेस्वेव…पे॰… विभत्तन्ति वेदितब्ब’’न्ति। तेनाह अट्ठकथायं ‘‘सब्बा धातुयो छहि छहि धातूहि सङ्खिपित्वा’’ति।&lt;br&gt;&#xA;कथं पन छसु छसु धातूसु अट्ठारसन्नं धातूनं समवरोधोति? सभावनिस्सयद्वारारम्मणसम्पयोगसामञ्ञतो। तत्थ पठमछक्के ताव पथवीतेजोवायोधातुयो सभावतो फोट्ठब्बधातु। आपोधातुआकासधातुयो धम्मधातुएकदेसो। विञ्ञाणधातु सत्तविञ्ञाणधातुयो। चतुधातुग्गहणेन चेत्थ तदायत्तवुत्तिका निस्सयापदेसेन, विञ्ञाणधातुया द्वारारम्मणभावेन वा अवसिट्ठा रूपधातुयो समवरुद्धा, विञ्ञाणधातुग्गहणेन तंसम्पयोगतो धम्मधातुएकदेसोति एवं सब्बधातुसमवरोधो दट्ठब्बो। दुतिये छपि धातुयो सभावतो, धम्मायतनेकदेसो, तंसम्पयोगतो सत्तविञ्ञाणधातुयो, यथारहं तेसं निस्सयद्वारारम्मणभावतो अवसिट्ठधातुयो समवरुद्धा। ततियछक्केपि एसेव नयो। एवमेत्थ छसु छसु धातूसु अट्ठारसन्नं धातूनं समवरोधो दट्ठब्बो। तेन वुत्तं ‘‘सब्बा धातुयो छहि छहि धातूहि सङ्खिपित्वा’’ति।&lt;br&gt;&#xA;सुञ्ञोति अत्तसुञ्ञो, तेन ससभावताय च इध धातुवोहारोति आह ‘‘सुञ्ञे सभावमत्ते निरुळ्हो धातुसद्दो’’ति। तंतंभूतविवित्तता रूपपरियन्तोव आकासोति येहि विवित्तो, येसञ्च परिच्छेदो, तेहि असम्फुट्ठता तेसं ब्यापकभावे सति न होतीति आह ‘‘चतूहि महाभूतेहि अब्यापितभावो’’ति। परिच्छिन्नवुत्तीनि हि भूतानीति।&lt;br&gt;&#xA;१७३. अवयवविनिमुत्तो समुदायो नाम कोचि नत्थीति पुरिमत्थं असम्भावेन्तो ‘‘द्वे एव वा’’तिआदिना समुदायेन विना दुतियत्थमाह। पच्चत्तं अत्तनि जाततन्ति पाटिपुग्गलिकतम्।&lt;br&gt;&#xA;पाटियेक्को कोट्ठासोति वा लोमादिइतरकोट्ठासेहि असम्मिस्सो विसुं एको पथवीकोट्ठासोति अत्थो।&lt;br&gt;&#xA;पयोगन्ति भावनापयोगम्। वीरियन्ति भावनानिप्फादकं उस्साहम्। आयूहनन्ति तादिसं चेतनम्।&lt;br&gt;&#xA;धातुपटिक्कूलवण्णमनसिकारानन्ति धातुमनसिकारपटिक्कूलमनसिकारवण्णमनसिकारानम्। अब्यापारतायाति ‘‘अहमेतं निप्फादेमि, मम एसा निप्फादना’’ति चेतनारहितताय। करोन्तीति आभोगपच्चवेक्खणानि उप्पादेन्ति।&lt;br&gt;&#xA;लक्खणवसेनाति सभाववसेन। सो पन यस्मा पथवीधातुया कक्खळखरता होतीति आह ‘‘कक्खळं खरिगतन्तिआदिवचनं सन्धाय वुत्त’’न्ति।&lt;br&gt;&#xA;वेकन्तकं नाम सब्बलोहच्छेदनसमत्थं लोहम्। तथा हि तं विकन्तति छिन्दतीति विकन्तं, विकन्तमेव वेकन्तकन्ति वुच्चति। लोहसदिसन्ति लोहाकारं लोहमलं विय घनसहितं हुत्वा तिट्ठति। तापेत्वा ताळितं पन छिन्नं छिन्नं हुत्वा विसरति, मुदु मट्ठं कम्मनियं वा न होति, तेन ‘‘लोहविजाती’’ति वुच्चतीति। तिपुतम्बादीहीति तिपुतम्बे मिस्सेत्वा कतं कंसलोहं, सीसतम्बे मिस्सेत्वा कतं वट्टलोहं, जसदतम्बे मिस्सेत्वा कतं आरकूटम्। यं पन केवलं जसदधातुविनिग्गतं, यं ‘‘पित्तल’’न्तिपि वदन्ति, तं इध नाधिप्पेतं, यथावुत्तमिस्सकमेव पन गहेत्वा ‘‘कित्तिम’’न्ति वुत्तम्।&lt;br&gt;&#xA;निदस्सनमत्तन्ति मुत्तानं जातितो अनेकभेदत्ता वुत्तम्। तथा हि हत्थिकुम्भं वराहदाठं भुजङ्गसीसं वलाहकूटं वेणुपब्बं मच्छसिरो सङ्खो सिप्पीति अट्ठ मुत्तायोनियो। तत्थ हत्थिकुम्भजा पीतवण्णा पभाहीना। वराहदाठजा वराहदाठवण्णाव। भुजङ्गसीसजा नीलादिवण्णा सुविसुद्धा, वट्टला च। वलाहकजा भासुरा दुब्बिभागरूपा रत्तिभागे अन्धकारं विधमन्ता तिट्ठन्ति, देवूपभोगा एव होन्ति। वेणुपब्बजा कारफलसमानवण्णा, न भासुरा, ते च वेळवो अमनुस्सगोचरे एव पदेसे जायन्ति। मच्छसीसजा पाठीनपिट्ठिसमानवण्णा, वट्टला, लघवो च होन्ति पभाविहीना, ते च मच्छा समुद्दमज्झेयेव जायन्ति। सङ्खजा सङ्खोरच्छविवण्णा, कोलप्पमाणापि होन्ति पभाविहीनाव। सिप्पिजा पन पभाविसेसयुत्ताव होन्ति नानासण्ठाना। एवं जातितो अट्ठविधासु मुत्तासु या मच्छसङ्खसिप्पिजा, ता सामुद्दिका। भुजङ्गजापि काचि सामुद्दिकाति वदन्ति, इतरा असामुद्दिका। तेन वुत्तं ‘‘सामुद्दिकमुत्ताति निदस्सनमत्तमेतं, सब्बापि पन मुत्ता मुत्ता एवा’’ति। बहुलतो वा अट्ठकथायं एतं वुत्तं ‘‘मुत्ताति सामुद्दिकमुत्ता’’ति। बहुलञ्हि लोके सामुद्दिकाव मुत्ता दिस्सन्ति। तत्थापि सिप्पिजाव, इतरा कदाचि काचीति।&lt;br&gt;&#xA;१७४. इध नत्थि नियमो केवलं द्रवभावस्सेव अधिप्पेतत्ता।&lt;br&gt;&#xA;१७५. निसितभावेनाति सन्तापनादिवसप्पवत्तेन तिखिणभावेन। उस्माकारञ्हि निसानं इध निसितभावो। पाकतिकोति साभाविको कायुस्माति अधिप्पेतो। सदाति सब्बकालं याव जीवितिन्द्रियं पवत्तति। पेतग्गि निज्झामतण्हिकपेतग्गि। इधाति बाहिरतेजोधातुकथायम्।&lt;br&gt;&#xA;१७६. वायनं बीजनं, तं पन थामसा पवत्तीति आह ‘‘सवेगगमनवसेना’’ति। समुदीरणं अल्लपरिसोसनं, भूतसङ्घातस्स देसन्तरुप्पत्तिहेतुभावो वा।&lt;br&gt;&#xA;१७७. भित्तिच्छिद्दादिवसेन लब्भमानं अजटाकासं निस्सायेव परिच्छेदाकासस्स परिकम्मकरणन्ति आह ‘‘अजटाकासस्स च कथितत’’न्ति।&lt;br&gt;&#xA;१७९. सुखदुक्खफोट्ठब्बसमुट्ठापनपच्चयभावेनाति इट्ठानिट्ठफोट्ठब्बानं निब्बत्तकभूतेन पच्चयभावेन। कस्स पन सो पच्चयभावोति आह ‘‘सरीरट्ठकउतुस्सा’’ति । पच्चयभावेनाति च हेतुम्हि करणवचनम्। तेन हि कारणभूतेन सुखदुक्खफोट्ठब्बानं यथावुत्तसमत्थता होतीति। ‘‘तथेवा’’ति इमिना ‘‘यथाबलं सरीरेकदेससकलसरीर’’न्ति इदं अनुकड्ढति। एवन्ति अत्तनो फलूपचारसिद्धेन फरणप्पकारेन। एतेसन्ति सुखादीनम्। ‘‘ओळारिकप्पवत्ति एव वा फरण’’न्ति इमिना निरुपचारं एतेसं फरणट्ठं दस्सेति। उभयवतोति सुखदुक्खवतो, सोमनस्सदोमनस्सवतो च, फरणाफरणट्ठानवतो वा।&lt;br&gt;&#xA;१८१. एत्थ वुत्तं सङ्कप्पन्ति एतस्मिं ‘‘सङ्कप्पो कामो’’तिआदिके (महानि॰ १; चूळनि॰ अजितमाणवपुच्छानिद्देस ८) निद्देसपदेसे वुत्तं सङ्कप्पम्। तत्थ हि किलेसकामोव ‘‘सङ्कप्परागो पुरिसस्स कामो’’तिआदीसु (अ॰ नि॰ ६.६३; कथा॰ ५१३) विय। वत्थुकामस्स तथा तथा सङ्कप्पनतो परिकप्पनतो ‘‘सङ्कप्पो’’ति वुत्तो, न वितक्कोति अयमेत्थ अत्थो वुत्तो। टीकायं पन वितक्कवसेन अत्थं दस्सेतुं ‘‘सोपि ही’’तिआदि वुत्तम्। तत्रापि पुरिमो एवत्थो अधिप्पेतोति चे, सम्पिण्डनत्थो पि-सद्दो निरत्थको सिया, ‘‘किलेससन्थवसम्भवतो’’ति च न वत्तब्बं सिया, परतो च ‘‘ब्यापादवचनेन ब्यापादवितक्कं दस्सेती’’ति वक्खति। किलेसकामो विभत्तो किलेससम्पयुत्तत्ताति अधिप्पायो। कामपटिबद्धाति एत्थ काम-सद्देन वत्थुकामापि सङ्गहिताति दट्ठब्बा।&lt;br&gt;&#xA;१८२. उभयत्थ उप्पन्नोति सत्तेसु, सङ्खारेसूति उभयत्थ उप्पन्नो, सत्ताकारो, सङ्खाराकारोति वा आरम्मणस्स उभयाकारग्गहणवसेन उप्पन्नो। कम्मपथविसेसो, कम्मपथविनासको च कम्मपथभेदोति दस्सेतुं ‘‘अभिज्झासंयोगेना’’तिआदि वुत्तम्। तथा विहिंसाय विहिंसावितक्कं दस्सेतीति योजना। विहिंसायाति च विहिंसावचनेनाति अत्थो। यथासम्भवं पाणातिपातादिवसेनाति आदि-सद्देन अदिन्नादानमुसावादपेसुञ्ञफरुसवाचासम्फप्पलापे सङ्गण्हाति। सब्ब…पे॰… सङ्गाहकेहि कामनेक्खम्मधातूहि। द्वे द्वेति ब्यापादविहिंसाधातुयो, अब्यापादअविहिंसाधातुयो च। ‘‘एत्थाति पना’’तिआदिना संकिलेसवोदानानं सङ्करभावस्स अनिट्ठापज्जनस्स च दस्सनेन पुरिमंयेव अत्थं ब्यतिरेकमुखेन सम्पादेति।&lt;br&gt;&#xA;सुत्तन्तभाजनीयवण्णना निट्ठिता।&lt;br&gt;&#xA;२. अभिधम्मभाजनीयवण्णना&lt;br&gt;&#xA;१८३. आवेणिकत्थो अतिसयत्थो च विसेससद्दो होतीति तदुभयं दस्सेतुं ‘‘पुग्गलन्तरासाधारणं, नीलादिसब्बरूपसाधारणञ्चा’’ति वुत्तम्। असाधारणकारणेनापि हि निद्देसो होति यथा ‘‘भेरिसद्दो, यवङ्कुरो’’ति। अतिसयकारणेनपि यथा ‘‘अतीतानागतपच्चुप्पन्नानं कम्मसमादानानं ठानसो हेतुसो विपाकं यथाभूतं पजानाती’’ति (कथा॰ ३५५; पटि॰ म॰ २.४४)। धातुअत्थो एवाति ‘‘धातु’’इति इमस्स धातुसद्दस्सेव अत्थो। धातुवचनीयो हि अत्थो उपसग्गेन जोतीयति।&lt;br&gt;&#xA;पुरिमेन असदिसो विधानधारणत्थानं पाकटो भेदोति। विसभागलक्खणा विसदिससभावा अवयवा भागा, तेसु।&lt;br&gt;&#xA;यथासम्भवन्ति किरियामनोधातु उपनिस्सयकोटिया, विपाकमनोधातु विपाकमनोविञ्ञाणस्स अनन्तरादिनापि, इतरस्स सब्बापि उपनिस्सयकोटियाव। धम्मधातु पन वेदनादिका सहजाता सहजातादिना, असहजाता अनन्तरादिना, उपनिस्सयेन आरम्मणादिना च मनोविञ्ञाणस्स पच्चयोति एवं मनोधातुधम्मधातूनं मनोविञ्ञाणस्स हेतुभावो यथासम्भवं योजेतब्बो। द्वारभूतमनोपि सुत्ते ‘‘मनोधातू’’ति वुच्चतीति आह ‘‘द्वारभूतमनोवसेन वा’’ति। तस्सा मनोधातुया मनोविञ्ञाणस्स हेतुभावो यथासम्भवं योजेतब्बोति सम्बन्धो।&lt;br&gt;&#xA;पुरिमनयेनाति विसेसनं दुतियनयस्स हीनत्तिकवसेनेव विभत्तत्ता। नानाधातूनञ्च चक्खुधातुआदीनन्ति सम्बन्धो।&lt;br&gt;&#xA;न हि द्वे मनोविञ्ञाणधातुयो सन्ति अट्ठारसधातुविभागदस्सनेति अधिप्पायो। खन्धायतनधातिन्द्रियानंयेव वसेन सङ्खेपादिविभागदस्सनं तेसं बहुलं परिञ्ञेय्यधम्मसङ्गण्हनतो। सच्चदेसना पन अतिसंखित्तभावतोयेवेत्थ बहिकता।&lt;br&gt;&#xA;निज्जीवस्सातिआदि विसेसतो सत्तसुञ्ञतादीपनत्था धातुदेसनाति कत्वा वुत्तम्। पुरिमनयो अञ्ञेसम्पि कमवुत्तीनं धातूनं सम्भवतीति अधिप्पायेन वुत्तोति ‘‘मनोधातुयेव वा’’तिआदिना दुतियनयो वुत्तो। तत्थ अविज्जमानेपि पुरेचरानुचरभावेति पुरेचरानुचराभिसन्धिया अभावेपि केवलं अनन्तरपुब्बकालअनन्तरापरकालताय मनोधातु पुरेचरानुचरा विय दट्ठब्बाति वुत्ता।&lt;br&gt;&#xA;‘‘अञ्ञं अग्गहेत्वा पवत्तितुं असमत्थताया’’ति एतेन विञ्ञाणस्स एकन्तसारम्मणतादस्सनेन ‘‘आरम्मणेन विना सयमेव नीलादिआभासं चित्तं पवत्तती’’ति एवं पवत्तितं विञ्ञाणवादं पटिसेधेति।&lt;br&gt;&#xA;१८४. एकनानासन्तानगतानन्ति एकसन्तानगतानं अभिन्नसन्तानगतानं द्वारानं, नानासन्तानगतानं भिन्नसन्तानगतानं आरम्मणानन्ति योजना। एकनानाजातिकत्ताति चक्खादिएकेकजातिकत्ता द्वारानं, नीलादिअनेकजातिकत्ता आरम्मणानम्।&lt;br&gt;&#xA;चक्खादि एकम्पि विञ्ञाणस्स पच्चयो होति, रूपादि पन अनेकमेव संहतन्ति इमस्स वा अत्थविसेसस्स दस्सनत्थं चक्खुरूपादीसु वचनभेदो कतो। किं पन कारणं चक्खादि एकम्पि विञ्ञाणस्स पच्चयो होति, रूपादि पन अनेकमेवाति? पच्चयभावविसेसतो। चक्खु हि चक्खुविञ्ञाणस्स निस्सयपुरेजातइन्द्रियविप्पयुत्तपच्चयेहि पच्चयो होन्तं अत्थिभावेनेव होति तस्मिं सति तस्स भावतो, असति अभावतो, यतो तं अत्थिअविगतपच्चयेहिस्स पच्चयो होतीति वुच्चतीति। तंनिस्सयता चस्स न एकदेसेन अल्लीयनवसेन इच्छितब्बा अरूपभावतो, अथ खो गरुराजादीसु सिस्सराजपुरिसादीनं विय तप्पटिबद्धवुत्तिताय। इतरे च पच्चया तेन तेन विसेसेन वेदितब्बा। स्वायं पच्चयभावो न एकस्मिं न सम्भवतीति एकम्पि चक्खु चक्खुविञ्ञाणस्स पच्चयो होतीति दस्सेतुं पाळियं ‘‘चक्खुञ्च पटिच्चा’’ति एकवचननिद्देसो कतो।&lt;br&gt;&#xA;रूपं पन यदिपि चक्खु विय पुरेजातअत्थिअविगतपच्चयेहि पच्चयो होति पुरेतरं उप्पन्नं हुत्वा विज्जमानक्खणेयेव उपकारकत्ता, तथापि अनेकमेव संहतं हुत्वा पच्चयो होति आरम्मणभावतो। यञ्हि पच्चयधम्मं सभावभूतं, परिकप्पिताकारमत्तं वा विञ्ञाणं विभावेन्तं पवत्तति, तदञ्ञेसञ्च सतिपि पच्चयभावे सो तस्स सारम्मणसभावतो यं किञ्चि अनालम्बित्वा पवत्तितुं असमत्थस्स ओलुब्भ पवत्तिकारणताय आलम्बनीयतो आरम्मणं नाम। तस्स यस्मा यथा यथा सभावूपलद्धि विञ्ञाणस्स आरम्मणपच्चयलाभो, तस्मा चक्खुविञ्ञाणं रूपं आरब्भ पवत्तमानं तस्स सभावं विभावेन्तमेव पवत्तति। सा चस्स इन्द्रियाधीनवुत्तिकस्स आरम्मणसभावूपलद्धि न एकद्विकलापगतवण्णवसेनेव होति, नापि कतिपयकलापवण्णवसेन, अथ खो आभोगानुरूपं आपाथगतवण्णवसेनाति अनेकमेव रूपं संहच्चकारिताय विञ्ञाणस्स पच्चयो होतीति दस्सेन्तो भगवा ‘‘रूपे चा’’ति बहुवचनेन निद्दिसि।&lt;br&gt;&#xA;यं पन ‘‘रूपायतनं चक्खुविञ्ञाणधातुया, तंसम्पयुत्तकानञ्च धम्मानं आरम्मणपच्चयेन पच्चयो’’ति (पट्ठा॰ १.१.१) वुत्तं, तं कथन्ति? तम्पि यादिसं रूपायतनं चक्खुविञ्ञाणस्स आरम्मणपच्चयो, तादिसमेव सन्धाय वुत्तम्। कीदिसं पन तन्ति? समुदितन्ति पाकटोयमत्थो। एवञ्च कत्वा यदेके वदन्ति ‘‘आयतनसल्लक्खणवसेन चक्खुविञ्ञाणादयो सल्लक्खणारम्मणा, न दब्यसल्लक्खणवसेना’’ति, तं युत्तमेव होति। न चेत्थ समुदायारम्मणता आसङ्कितब्बा समुदायाभोगस्सेव अभावतो, समुदिता पन वण्णधम्मा आरम्मणपच्चया होन्ति। कथं पन पच्चेकं असमत्था समुदिता आरम्मणा होन्ति, न हि पच्चेकं दट्ठुं असक्कोन्ता अन्धा समुदिता पस्सन्तीति? नयिदमेकन्तिकं विसुं असमत्थानं सिविकावहनादीसु समत्थताय दस्सनतो। केसादीनञ्च यस्मिं ठाने ठितानं पच्चेकं वण्णं गहेतुं न सक्का, तस्मिंयेव ठाने समुदितानं तं गहेतुं सक्काति भिय्योपि तेसं संहच्चकारिता परिब्यत्ता। एतेन किं चक्खुविञ्ञाणस्स परमाणुरूपं आरम्मणं, उदाहु तंसमुदायोतिआदिका चोदना पटिक्खित्ता वेदितब्बा। ‘‘सोतञ्च पटिच्च सद्दे चा’’तिआदीसुपि अयमेव नयो।&lt;br&gt;&#xA;एवम्पि अत्थो लब्भतीति ‘‘मनोधातुयापी’’ति पि-सद्देन न केवलं जवनपरियोसाना मनोविञ्ञाणधातुयेव सम्पिण्डीयति, अथ खो तदारम्मणभवङ्गसङ्खातापि सम्पिण्डीयतीति एवम्पि अत्थो लब्भति, सम्भवतीति अत्थो। एवं सतीति एवं अञ्ञमनोधातुप्पवत्तिया ओरं पवत्तचित्तानं मनोविञ्ञाणधातुतादस्सने सति। सतिपि मनसो सम्भूतभावे मनोधातुया मनोविञ्ञाणधातुभावप्पसङ्गो न होतियेव तंसभावस्सेव मनोविञ्ञाणधातुभावेन निद्दिट्ठत्ता। इदानि तमेवत्थं ‘‘पञ्चविञ्ञाणधातुमनोधातू’’तिआदिना पाकटतरं करोति। तब्बिधुरसभावेनाति पञ्चविञ्ञाणधातूहि विसदिससभावेन। उप्पत्तिट्ठानेन चाति मनोधातुकिरियमनोविञ्ञाणधातुआदीहि परिच्छिन्नेन उप्पज्जनट्ठानेन च। इदानि एकत्तग्गहणं विनापि यथावुत्तस्स अत्थस्स सम्भवं दस्सेतुं ‘‘अनुपनीतेपी’’तिआदि वुत्तम्। तत्थ सामञ्ञवसेनाति सदिसतावसेन। तस्साति भवङ्गानन्तरं उप्पन्नचित्तस्स। अमनोविञ्ञाणधातुभावासिद्धितोति मनोधातुभावासिद्धितो। न हि ‘‘मनोविञ्ञाणधातुयापि उप्पज्जित्वा निरुद्धसमनन्तरं उप्पज्जति चित्तं…पे॰… तज्जा मनोविञ्ञाणधातू’’ति इदं वचनं भवङ्गानन्तरं उप्पन्नचित्तस्स मनोधातुभावं साधेति। सिद्धे हि मनोधातुभावे तं तस्स निवत्तकं सियाति अधिप्पायो। मनोविञ्ञाणधातुया पन उप्पन्नस्स चित्तस्स मनोविञ्ञाणधातुभावदीपकं वचनं तादिसाय मनोधातुयापि मनोविञ्ञाणधातुभावमेव दीपेय्याति कथं तस्सा निवत्तकं सियाति आह ‘‘न हि यं चोदीयति, तदेव परिहाराय होती’’ति।&lt;br&gt;&#xA;यदि एवं पञ्चद्वारावज्जनस्स मनोविञ्ञाणधातुभावापत्ति एवाति चोदनं मनसि कत्वा आह ‘‘मनोधातुयापी’’तिआदि। पञ्चविञ्ञाणेहि मनोधातूहि च विसिट्ठो सभावो पञ्चविञ्ञाण…पे॰… सभावो, तस्स वसेन। चुतिपटिसन्धिभवङ्गानन्ति तदारम्मणम्पि भवङ्गन्तोगधं कत्वा वुत्तम्। जवनावसानानीति वा जवनारम्मणत्ता तदारम्मणम्पि गहितं दट्ठब्बम्। तेनेवाह ‘‘छद्वारिकचित्तेहि वा’’तिआदि।&lt;br&gt;&#xA;विसुं कातुं युत्तन्ति आवज्जनम्पि यदिपि रूपादिविसयं होति, जवनं विय आरम्मणरसानुभवनं पन न होतीति एदिसे ठाने विसुं कातब्बमेव। मनो चाति च-सद्दो ‘‘मनञ्च पटिच्चा’’तिआदीसु विय न सम्पिण्डनत्थो, अथ खो ब्यतिरेकत्थो दट्ठब्बो।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;३. पञ्हपुच्छकवण्णना&lt;br&gt;&#xA;हेट्ठा वुत्तनयत्ताति धम्मधातुमनोविञ्ञाणधातूनं ‘‘पञ्चपण्णास कामावचरधम्मे आरब्भ रज्जन्तस्सा’’तिआदिना (विभ॰ अट्ठ॰ १५०; १६८) परित्तारम्मणादिभावे दस्सियमाने ‘‘चित्तुप्पादरूपवसेन तं तं समुदायं एकेकं धम्मं कत्वा’’तिआदिना (विभ॰ मूलटी॰ १५०) तदत्थस्स खन्धविभङ्गवण्णनादीसु वुत्तनयत्ता।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;धातुविभङ्गवण्णना निट्ठिता।&lt;/p&gt;</description>
    </item>
    <item>
      <title>०४. सच्चविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/04_sachchavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/04_sachchavibhango/</guid>
      <description>&lt;p&gt;४. सच्चविभङ्गो&lt;br&gt;&#xA;१. सुत्तन्तभाजनीयवण्णना&lt;/p&gt;&#xA;&lt;h2 id=&#34;उददसवणणन&#34;&gt;उद्देसवण्णना&lt;/h2&gt;&#xA;&lt;p&gt;१८९. सच्चविनिमुत्तं नत्थि पवत्तिनिवत्तितदुभयहेतुसन्दस्सनवसेन पवत्तनतो। सच्चेसु कमतीति सच्चेसु विसयभूतेसु पवत्तति। देसेतब्बत्थविसया हि देसनाति। एतेसु कमतीति एतेसु अरियसच्चेसु परिञ्ञादिकिच्चसाधनवसेन पवत्तति। ‘‘सीलसमाधिपञ्ञासङ्खात’’न्ति वुत्तं अत्थसभावं कमनकिरियाय कत्तुभावेन गहितन्ति पाकटतरं कत्वा दस्सेतुं ‘‘किं कमती’’ति पुच्छति। तब्बोहारेनाति तदुपचारेन। एतेन निप्परियायेन अत्थसभावं सासनं, परियायेन वचनसभावन्ति दस्सेति।&lt;br&gt;&#xA;तंसभावाति दुक्खादिसभावा। अमुसासभावाति बाधनादिभावेन भूतसभावा। अञ्ञाकाररहिताति अबाधनादिआकारविवित्ता। द्विधाति दुक्खदुक्खतातन्निमित्तताहि। रागादिकिलेसपरिळाहो किलेसदाहो। सन्तानस्स अविप्फारिकताकरणं पुग्गलहिंसनम्। अत्तनो एव तिखिणभावोति सङ्खतधम्मस्स अत्तनो सभावेनेव रुजावहतिक्खभावो। सरसेनेवाति सभावेनेव। सम्पिण्डकस्स समुदयस्स, किलेससन्तापरहितस्स मग्गस्स, अविपरिणामस्स निरोधस्स दस्सनेन यथासङ्ख्यं दुक्खस्स सङ्खतसन्तापविपरिणामट्ठा आवि भवन्तीति आह ‘‘इतरे यथाक्कमं समुदयमग्गनिरोधदस्सनेहि आविभवनाकारा’’ति। ब्यापेत्वाति भवादीसु नानारम्मणेसु च विसटा हुत्वा। अनेकत्थत्ता धातूनं ‘‘ऊहनं रासिकरण’’न्ति वत्वा पुन तदत्थं विवरति ‘‘दुक्खनिब्बत्तन’’न्ति। एकवोकारभवेपि हि रासिभूतमेव दुक्खं निब्बत्तति अनेकधम्मसमूहतो , पगेव चतुपञ्चवोकारभवेसु। एत्थ च ब्यापनत्थं आकारं, तस्स च य-कारागमं कत्वा सम्पिण्डनत्थं आयूहनन्ति पदं वेदितब्बम्। निददातीति दुक्खस्स एकन्तकारणत्ता तं निदस्सेन्तं विय जनेतीति दस्सेन्तो ‘‘इदं तं दुक्ख’’न्तिआदिमाह। दुक्ख…पे॰… आवि भवति रोगदस्सनेन विय रोगनिदानम्। संयोग…पे॰… दस्सनेहीति संयोगट्ठो विसंयोगसभावस्स निरोधस्स, पलिबोधट्ठो निय्यानसभावस्स मग्गस्स दस्सनेन आवि भवतीति अत्थो। तेति संयोगपलिबोधट्ठा।&lt;br&gt;&#xA;एत्थाति एतस्मिं आरम्मणभूते सति। समुदयतो विवेको विवेकट्ठो। निरोधो च तण्हाक्खयभावतो समुदयतो विवित्तो, तस्मा अविवेकभूतस्स समुदयस्स दस्सनेन निरोधस्स विवेकट्ठो आवि भवति, निब्बानाधिगमहेतुभूतस्सापि मग्गस्स सप्पच्चयताय सङ्खतभावं पस्सतो अप्पच्चयस्स निरोधस्स असङ्खतट्ठो आवि भवति, तथा मरणधम्मताय दुक्खं विनस्सन्तं पस्सतो अमरणधम्मस्स निरोधस्स अमतट्ठो आवि भवतीति इममत्थं दस्सेति ‘‘विवेका’’तिआदिना। इतरे समुदयनिरोधदुक्खदस्सनेहीति एत्थ समुदयदस्सनेन ‘‘नायं हेतु निब्बानाधिगमाय, अयं पन हेतू’’ति हेतुट्ठो आवि भवति। तथा परमगम्भीरस्स निपुणतरस्स दुद्दसस्स निरोधस्स दस्सनेन दस्सनट्ठो सुखुमरूपदस्सनेन चक्खुनो विय, दुक्खदस्सनेन पन अनेकरोगातुरकपणजनदस्सनेन इस्सरजनस्स उळारभावो विय मग्गस्स आधिपतेय्यट्ठो आवि भवति।&lt;br&gt;&#xA;ते पनेते हेतुट्ठादिके सरूपतो दस्सेतुं ‘‘तत्थ पलिबोधुपच्छेदवसेना’’तिआदि वुत्तम्। तत्थ पलिबोधुपच्छेदवसेनाति समुदयप्पहानवसेन। ‘‘मग्गाधिपतिनो धम्मा’’ति वचनतोति यस्मा सतिपि झानादीनं आरम्मणाधिपतिभावे ‘‘झानाधिपतिनो धम्मा’’ति एवमादि न वुत्तं, ‘‘मग्गाधिपतिनो धम्मा’’ इच्चेव पन वुत्तम्। तस्मा सातिसयो मग्गङ्गधम्मानं आरम्मणाधिपतिभावो। तेनाह ‘‘विसेसतो वा आरम्मणाधिपतिभूता मग्गङ्गधम्मा होन्ती’’ति। सो तेसं आकारोति यो मग्गङ्गानं गरुं कत्वा पच्चवेक्खणवसेन पवत्तधम्मानं आरम्मणाधिपतिपच्चयतासङ्खातो आकारो, सो मग्गस्स आधिपतेय्यट्ठो। पुरिमो पन आधिपतेय्यट्ठो सहजाताधिपतिवसेन वुत्तो। अभिसमेतब्बट्ठोति यथावुत्तपीळनादिअत्थमेव पटिविज्झितब्बताय एकज्झं कत्वा वदति। तेन अभिसमयसद्दं कम्मत्थं दस्सेति। अभिसमयस्साति ञाणस्स। पवत्तिआकारोति परिजाननादिविसेसाकारो। सो हि मग्गक्खणे असम्मोहतो सिद्धो, पच्छा पच्चवेक्खणादिना पाकटो होति। आकारोपि ञाणेन अरणीयतो अत्थोति वुच्चतीति कत्वा ततियनयो दस्सितो। पीळनादिना दस्सितो विसयविभागेनपि विसयिविभागो होति यथा ‘‘रूपसञ्ञा, सद्दसञ्ञा’’ति (सं॰ नि॰ ३.५७)।&lt;br&gt;&#xA;कुच्छितं खन्ति गरहितं हुत्वा असारम्। ‘‘समागमो’’तिआदिना अन्वयतो ब्यतिरेकतो च सं-सद्दस्स संयोगत्थजोतकत्तमाह। ‘‘उप्पन्नं उदित’’न्तिआदीसु केवलस्स पन्न-सद्दस्स, इत-सद्दस्स च पयोगे उप्पत्तिअत्थस्स अनुपलब्भनतो, उ-सद्दस्स च पयोगे उपलब्भनतो सो उप्पत्तिअत्थं दीपेतीति आह ‘‘एवं उप्पन्नं उदितन्ति एत्थापी’’ति। विसुं पयुज्जमानाति आगम-इत-पदेहि विना पयुज्जमाना। सधातुकन्ति अन्तोनीतेन धातुना सधातुकम्। तेनेव ते ‘‘उपसग्गा’’ति च वुत्ता।&lt;br&gt;&#xA;दुक्खविवेकभावन्ति दुक्खविवित्ततम्। निवत्तियाति निब्बानस्स। निवत्तेत्वाति अनुप्पादसद्देन विसेसनवसेन निवत्तेत्वा। निरोधपच्चयता निरोधस्स मग्गस्स आरम्मणपच्चयता। पुग्गलसच्छिकिरियाधम्मभावेहीति पुग्गलधम्मभावेन सच्छिकरणधम्मभावेन च। फलन्ति अरियफलम्। तस्साति निट्ठानभूताय फलसङ्खाताय दुक्खनिरोधप्पत्तिया अभिसमयभूताय दुक्खनिरोधप्पत्तिया पटिपदता दट्ठब्बा।&lt;br&gt;&#xA;पटिविज्झनकाले निप्परियायेन बुद्धादिसमञ्ञाति आह ‘‘पटिविद्धकाले पवत्त’’न्ति। ततो एवाति तेन पकासितत्ता एव।&lt;br&gt;&#xA;तन्निमित्तभावोति जातिआदि विय अधिट्ठानभावेन दुक्खस्स कारणभावो, न समुदयसच्चं विय पभवभावेन। उदयब्बयपीळितभावो सङ्खारदुक्खता। पवत्तनमेवाति पवत्ति एव। किच्चं रसोति रसस्स किच्चत्थतं दस्सेति। पवत्तिनिवत्तीसूति निद्धारणे भुम्मम्। अविकारता विकाराभावो निच्चता।&lt;br&gt;&#xA;मरीचिमायाअत्तानन्ति मरीचिया मायाय अत्तनो च अरियञाणस्साति अरियानं ञाणस्स। तेन अरियानं मग्गञाणानुसारेन पवत्तनकञाणम्पि सङ्गहितं होति। तेनाह ‘‘अवितथगाहकस्सा’’तिआदि । तेसन्ति पटिवेधपच्चवेक्खणञाणानम्। तत्थ पटिवेधञाणस्स पटिविज्झितब्बता गोचरभावो, इतरस्स आरम्मणभावो। पटिविज्झितब्बता, आरम्मणभावो वा पटिवेधञाणस्स गोचरभावो, इतरस्स आरम्मणभावोव।&lt;br&gt;&#xA;बाधकप्पभवभावेनाति बाधकस्स उप्पादकभावेन विसुं गहितत्ता न तण्हा बाधकभावेन गहिता पवत्तिपवत्तिहेतूनं असङ्करवसेन बोधनतो। एवञ्च कत्वा अभिधम्मभाजनीयेपि अयमत्थवण्णना युज्जतेव । यदिपि एवं ‘‘दुक्खमेव बाधक’’न्ति नियमानुपपत्ति, समुदयभावप्पसङ्गो चाति चोदनं सन्धायाह ‘‘जातिआदीनं विय वा’’तिआदि। बाधकत्तस्स बाधकत्ते च नियमोति आह ‘‘द्विधापि बाधकत्थावधारणेना’’ति। यथा हि बाधकत्तस्स दुक्खे नियतता, एवं दुक्खस्स च बाधकत्ते नियतताति। सुत्तन्तभाजनीये तण्हाय एव समुदयभावस्स दस्सितत्ता तण्हावसेन नियमं दस्सेन्तो ‘‘न तण्हाय विना’’तिआदिमाह। सुत्तन्तभाजनीयवण्णना हेसाति। ‘‘कुसलेहि विना’’तिआदिना दुक्खहेतुताय तण्हाय पधानभावमाह। तथा हि सा कम्मविचित्तताय हेतुभावं गच्छन्ती विसेसेन कम्मस्स सहकारिकारणं होतीति। द्विधापि नियमेनाति मग्गोव निय्यानं, निय्यानमेव च मग्गोति द्विप्पकारेन नियमेन।&lt;br&gt;&#xA;वचीसच्चं सच्चवाचा, तंसमुट्ठापिका चेतना चाति आह ‘‘विरतिसच्चेति मुसावादविरतिय’’न्ति। केचि पन ‘‘विरतिसच्चं समादानविरती’’ति वदन्ति, तेसम्पि न समादानमत्तं विरतिसच्चं, अथ खो समादानाविसंवादनम्। तं पन पटिञ्ञासच्चत्ता मुसावादविरतियेव होति। तेनाह ‘‘न हि अञ्ञविरतीसु सच्चसद्दो निरुळ्हो’’ति। सतिपि दुक्खसमुदयावबोधे यावदेव निरोधमग्गाधिगमत्था पञ्ञाभावनाति पच्छिमद्वयस्सेव सच्चत्थं सातिसयं, तदधिगमस्स च अविवादहेतुकं सुत्ते विभावितं दस्सेन्तो ‘‘तस्स पना’’तिआदिमाह।&lt;br&gt;&#xA;ठानं नत्थीति अत्तनो वादपतिट्ठापनकारणं नत्थीति अत्थो। अत्तभावपटिलाभेनेव सत्तानं जातिआदीनं पत्ति सम्मुखीभावो च जायतीति आह ‘‘सम्पत्तता, पच्चक्खता च पठमता’’ति। भगवतो देसनाक्कमेनेव वा पठमादिता दट्ठब्बा।&lt;br&gt;&#xA;परिजननादीहीति परिञ्ञाप्पहानसच्छिकिरियाभावनाहि, निस्सक्कवचनञ्चेतं अञ्ञसद्दपेक्खाय। धम्मञाणकिच्चन्ति सभावधम्मावबोधकिच्चम्। परिञ्ञेय्यादीनि एतप्परमानेवाति इतो परं नेय्यं नत्थीति दस्सेति।&lt;br&gt;&#xA;दुक्खादीनं अरियसच्चभावस्स अनुरूपं युत्तं, आचरियपरम्परागतं वा सवनं अनुस्सवो। सुतानुसारेन, अञ्ञथा वा कक्खळफुसनादिअनिच्चादिसभावसामञ्ञाकारपरिग्गण्हनं आकारपरिवितक्को। यथावितक्किताकारस्स दिट्ठिसङ्खाताय दस्सनभूताय पञ्ञाय निज्झानक्खमनं रोचनं दिट्ठिनिज्झानक्खन्ति । आदिच्चो विय पभाय निरोधं फुसति सच्छिकरोति किलेसन्धकारं विद्धंसेति। चत्तारिपि सच्चानि पस्सतीति वुत्तं ‘‘यो, भिक्खवे, दुक्खं पस्सती’’तिआदिना।&lt;br&gt;&#xA;कालन्तरदस्सनन्ति नानाभिसमयं वदति। एकदस्सिनोति एकसच्चदस्सिनो। न योजेतब्बा सियाति योजनायञ्च सब्बदस्सनं दस्सनन्तरपरमन्ति दस्सनानुपरमो आपज्जेय्य, सच्चानञ्च नानाभिसमये दुक्खदस्सनादीहि पठममग्गादिप्पहेय्यानं संयोजनत्तयादीनं एकदेसप्पहानं आपज्जति। तथा च सति एकदेससोतापत्तिमग्गट्ठता, तदनन्तरञ्च पत्तब्बेन फलेन एकदेससोतापन्नता च आपज्जति, तस्मा न सच्चानं नानाभिसमयो युत्तो। यथा च नानाभिसमयो न युत्तो, एवं आरम्मणाभिसमयोपि। यदि हि आरम्मणकरणेन चतुसच्चाभिसमयो इच्छितो, न मग्गो सयमेव अत्तानं आरम्मणं करोतीति अपरिपुण्णो सच्चाभिसमयो सिया। अञ्ञेन मग्गेन मग्गो आलम्बीयतीति परिपुण्णोवाति चे? एवं सति येन मग्गेन मग्गो आलम्बितो, सोपि अञ्ञेन, सोपि अञ्ञेनाति अनवट्ठानं सिया, तस्मा न आरम्मणपटिवेधतो चतुसच्चाभिसमयो युत्तो, वुत्तनयेनेव पन युत्तो। किञ्च परिच्छिन्दितब्बं समुच्छिन्दितब्बञ्च आलम्बित्वा परिच्छेदसमुच्छेदभावना मग्गञाणस्स न युत्ता ततो अनिस्सटभावतो, सब्बसङ्खतविनिस्सटं निब्बानमेव पन आरम्मणता युत्ता। अहेतुकदिट्ठि अकिरियदिट्ठिग्गहणेन गहिता हेतुब्यापारोव परमत्थतो किरियाति कत्वा।&lt;br&gt;&#xA;पवत्तेतीति सज्जति, पवत्तिया वा हेतु होति। निवत्तेतीति संहरति पलयं गमेति, पलोकतादिवसेन वा मोक्खहेतु होति। पधानतोति पकतितो, यं ‘‘अब्यत्त’’न्तिपि वुच्चति।&lt;br&gt;&#xA;‘‘कालो करोति भूतानि, कालो संहरती पजा।&lt;br&gt;&#xA;कालो सुत्ते जागरति, कालो हि दुरतिक्कमो’’ति॥ –&lt;br&gt;&#xA;एवंवादा कालवादिनो। ‘‘कण्टकस्स तिखिणता, कपिट्ठफलादीनं परिमण्डलता, मिगपक्खिसरीसपादीनं विचित्तभावोति एवमादयो केन कारिता? सभावेनेव सिद्धा, एवं सब्बम्पि, न एत्थ कस्सचि कामकारो’’ति एवंवादा सभाववादिनो। ‘‘लोको नियतो अच्छेज्जसुत्तावुताभेज्जमणिसदिसो , न एत्थ कस्सचि पुरिसकारो’’ति एवंपवत्तवादा नियतिवादिनो, –&lt;br&gt;&#xA;‘‘यदिच्छाय पवत्तन्ति, यदिच्छाय निवत्तरे।&lt;br&gt;&#xA;यदिच्छाय सुखदुक्खं, तस्मा यदिच्छती पजा’’ति॥ –&lt;br&gt;&#xA;एवंपवत्तवादा यदिच्छावादिसङ्खाता अधिच्चसमुप्पत्तिवादिनो च एत्थ सभाववादे एव अन्तोगधाति दट्ठब्बा। अणूहि लोको पवत्ततीति आजीवकवादं सन्धायाह। सो हि अकारणपरिग्गहो। कणादवादो पन इस्सरिच्छावसेन अणूनं संयोगवियोगतो लोकस्स पवत्तिनिवत्तिं वदति। पधानस्स अप्पवत्तीति महतादिभावेन अपरिणामो, अनभिब्यत्ति वा। ‘‘अहमञ्ञो, पकति अञ्ञा’’ति एवं पवत्तपकतिपुरिसन्तरजाननेन अत्तसुखदुक्खमोहेसु अविभागग्गहणे निवत्तिते किर वुत्तनयेन पधानं नप्पवत्तति, सो विमोक्खोति कापिला। एवमादीति आदि-सद्देन महाब्रह्मुनो समीपता, संयोगोति एवमादीनम्पि सङ्गहो वेदितब्बो।&lt;br&gt;&#xA;एकत्ताति एकभावतो एकोपि वुत्तो। तयोति किच्चविभागेन। तानीति सम्मावाचादिसीलानि। छन्दस्स सद्दहनानुकूलापि छन्दनवसेन पवत्ति होतीति सद्धिन्द्रियसद्धाबलेहि सद्धिं छन्दिद्धिपादो वुत्तो। तादिसे काले उपेक्खानिमित्तानुब्रूहनेन उपकारा समाधिस्स समवाहितावसेन तादिसकिच्चाव उपेक्खा वेदितब्बा।&lt;br&gt;&#xA;विघातकत्ताति संहरणीयवसेन विहन्तभावतो।&lt;br&gt;&#xA;अरियसच्चद्वयन्ति समुदयमग्गसच्चद्वयम्। तेनेवाति यथावुत्तदुक्खादिसद्दानं परिञ्ञेय्यादिवाचकत्ता एव। आदिपदसङ्गहोति ‘‘दुक्खं, न अरियसच्च’’न्ति इमिना चतुक्के आदिपदे सङ्गहो। तदपेक्खन्ति अरियसच्चसद्दापेक्खं दुक्खसद्दम्। चतुत्थपदसङ्गहोति ‘‘नेव दुक्खं, न अरियसच्च’’न्ति इमिना पदेन सङ्गहो। अवसेसकिलेसादयोति तण्हावज्जकिलेसा अवसेसाकुसला, सासवानि कुसलमूलानि, सासवा च कुसलधम्मा। ते हि अभिधम्मभाजनीये समुदयभावेन वुत्ता, न अरियसच्चभावेनाति आह ‘‘समुदयो, न अरियसच्च’’न्ति। अञ्ञानि मग्गङ्गानीति फलसम्मादिट्ठिआदयो। इमिना नयेनाति एत्थायं योजना – अत्थि समुदयो, न अरियसच्चं, अत्थि अरियसच्चं, न समुदयो, अत्थि समुदयो चेव अरियसच्चञ्च, अत्थि नेव समुदयो, न अरियसच्चम्। तत्थ पठमपदं वुत्तत्थम्। निरोधो अरियसच्चं, न समुदयो, तण्हा समुदयो चेव अरियसच्चञ्च, मग्गसम्पयुत्ता धम्मा सामञ्ञफलानि च यस्स पहानाय भगवति ब्रह्मचरियं वुस्सति, तदभावतो नेव समुदयो, न अरियसच्चम्। इतरसच्चद्वयं अरियसच्चं तस्स तस्स पभावकट्ठेन सिया समुदयो, न पन यस्स पहानाय भगवति ब्रह्मचरियं वुस्सति तथत्थेन। इतरचतुक्कद्वयेपि आदिपदं वुत्तत्थमेव। सेसेसु समुदयो अरियसच्चं, न निरोधो, असङ्खतधातु निरोधो चेव अरियसच्चञ्च, मग्गसम्पयुत्ता धम्मा, सामञ्ञफलानि च यस्स सच्छिकिरियाय भगवति ब्रह्मचरियं वुस्सति तथत्थेन नेव निरोधो, न अरियसच्चम्। इतरसच्चद्वयं अरियसच्चं, निरोधधम्मताय सिया निरोधो, न पन यस्स सच्छिकिरियाय भगवति ब्रह्मचरियं वुस्सति तथत्थेन। तथा निरोधो अरियसच्चं, न मग्गो, अरियमग्गो मग्गो चेव अरियसच्चञ्च, मग्गसम्पयुत्ता धम्मा, सामञ्ञफलानि च यस्स भावनाय भगवति ब्रह्मचरियं वुस्सति तथत्थेन नेव मग्गो, न अरियसच्चम्। इतरसच्चद्वयं सिया मग्गो उपपत्तिमग्गभावतो, न पन यस्स भावनाय भगवति ब्रह्मचरियं वुस्सति तथत्थेन।&lt;br&gt;&#xA;सन्तन्ति समानम्। एवं इतरेसुपीति कातब्बापि किरिया कारकरहिता केवलं अत्तनो पच्चयेहि ताय पवत्तमानाय पच्चयसामग्गी किरियं करोतीति वोहारमत्तं होति। निब्बुतिगमकेसुपि एसेव नयो।&lt;br&gt;&#xA;सासवता असुभता किलेसासुचिपग्घरणतो। दुक्खादीनन्ति दुक्खसमुदयमग्गानम्। समुदयादिभावोति दुक्खस्स समुदयमग्गभावो, समुदयस्स मग्गदुक्खभावो, मग्गस्स दुक्खसमुदयभावो च, न पन निरोधभावो दुक्खादीनन्ति सम्बन्धो। अञ्ञमञ्ञसमङ्गिताति दुक्खादीनं इतरीतरसभावयोगो। तण्हायाति आधारे भुम्मम्। पुनब्भवस्साति पुनभवसङ्खातस्स आयतिदुक्खस्स। पकतिवादीनन्ति कापिलानम्। विकाराति महतादयो ब्यत्ता। विभावतोति अभिब्यत्तितो, परिणामतो वा पुब्बे। पटिप्पलीना चाति पच्छा पकतियं पलयं गता वेसम्मं मुञ्चित्वा सत्तादिसमभावेन अन्तो समोरुद्धा। तेनाह ‘‘पकतिभावेनेव तिट्ठन्ती’’ति। पकतिभावेनेवाति अब्यत्तभावेनेव । समुदयभावेनाति तण्हासङ्खातपभवभावेन। अञ्ञथा तंसम्पयुत्तअविज्जादीनम्पि समुदयभावो लब्भतेवाति। अविभत्तेहीति वेसम्मविरहेन पकतिभावं गतेहि। ‘‘विकारेही’’ति सामञ्ञतो वुत्ते ‘‘महन्ता’’तिआदिना सरूपतो दस्सेति। तत्थ महन्तोति महाबुद्धि। तञ्हि कापिला ‘‘महाअज्झासयो’’ति च वोहरन्ति। रूपतम्मत्तादयो पञ्च तम्मत्ता, अहंकारो चाति छ अविसेसा। चक्खु सोतं घानं जिव्हा कायो वाचा पाणि पादो पायु उपत्थं मनोति एकादसिन्द्रियानि। पथवी आपो तेजो वायो आकासन्ति पञ्च भूतविसेसा, तेहि। ‘‘पकतिभावेनेव ठितेही’’ति इमिना ‘‘अविभत्तेही’’ति पदस्स अत्थं वदति। सगब्भाति सबीजा असुञ्ञता। तन्तूसूति सुत्तेसु समवायिकारणभूतेसु। तथा कपालेसु। तिविधञ्हि ते कारणं वदन्ति उपादानकारणं निमित्तकारणं समवायिकारणन्ति। तत्थ तुरिवेमसलाकादयो उपादानकारणम्। तन्तवायो निमित्तकारणम्। तन्तवो समवायिकारणन्ति। द्वीसु अणूसूति पथवीभूतेसु वा आपोतेजोवायोभूतेसु वा द्वीसु परमाणूसु। इधबुद्धिवोहारजनकोति ‘‘इध तन्तूसु पटो, इध कपालेसु घटो, इध बीरणेसु घटो’’तिआदिना नयेन हेतुफलानं सम्बन्धभूतेन सत्तानं इधबुद्धिवोहारा जायन्ति। सो गोविसाणानं विय अविसुं सहसिद्धानं सम्बन्धो समवायो। खाणुसेनानं विय पन विसुंसिद्धानं सम्बन्धो संयोगो। तीसु अणूसु तिअणुकं फलं समवेतं एकीभूतमिव सम्बन्धन्ति योजना। ‘‘समवेत’’न्ति एतस्स ‘‘एकीभूतमिव सम्बन्ध’’न्ति इदं अत्थविवरणम्। महापरिमाणन्ति महन्तपरिमाणं महापथवीआदिकं एकं फलं, यं ते ‘‘कारियं द्रब्य’’न्ति वदन्ति। येहि कारणेहि आरद्धं कारियद्रब्यं, तदन्तोगधानि एव तानि कारणानि मञ्ञन्तीति आह ‘‘अत्तनो अन्तोगधेहि कारणेही’’ति। सति समवाये हेतुम्हि फलं समवेतन्ति फले हेतु सिया, तं नत्थीति दस्सेन्तो आह ‘‘समवायाभावा फले हेतु नत्थीति हेतुसुञ्ञं फल’’न्ति।&lt;br&gt;&#xA;आहारभेदेति कबळीकारादिआहारविसेसे। तप्पच्चयधम्मभेदेति अज्झोहरणीयवत्थुसळायतनअविज्जाअभिसङ्खारसङ्खाते तेसं पच्चयभूतधम्मविसेसे, ओजट्ठमकरूपवेदनापटिसन्धिविञ्ञाणनामरूपसङ्खाते वा तन्निब्बत्तधम्मविसेसे, ते पच्चया एतेसं धम्मविसेसानन्ति तप्पच्चयधम्मभेदा । रूपादिआरम्मणवसेन वाति योजना। यानद्वयवसेनाति समथविपस्सनायानद्वयवसेन। किञ्चापि मग्गक्खणे समथविपस्सना युगनद्धाव, यथा पन सुञ्ञतादिसमञ्ञा, एवं समथविपस्सनासमञ्ञापि आगमनतो मग्गस्स सियुन्ति आह ‘‘आगमनवसेन वुत्तो’’ति। यस्स वा पञ्ञिन्द्रियं अधिकं, तस्स मग्गो विपस्सना, इतरस्स समथोति एवमेत्थ अत्थो दट्ठब्बो।&lt;br&gt;&#xA;समाधिजाति समाधानट्ठोव। ततो एवाति समाधिअनुगुणकिरियत्ताव।&lt;br&gt;&#xA;आदाय ऊहित्वाति गहेत्वा विय तक्केत्वा वितक्केत्वा। द्विन्नन्ति सम्मादिट्ठिसम्मासङ्कप्पानम्। पुरिमकालस्स विय निद्देसो यथा ‘‘एकं खन्धं पटिच्च तयो खन्धा’’ति, ‘‘एकं महाभूतं पटिच्च तयो महाभूता’’ति च।&lt;br&gt;&#xA;ओगाहितुन्ति ञाणेन पटिविज्झितुम्। गहेतुं असक्कुणेय्यताय सण्हत्तम्। सुखुमाय पञ्ञाय गहेतब्बताय सुखुमत्तम्। इतीति इमिना कमेनाति अयमत्थोति अधिप्पायेनाह ‘‘इतिसद्देन विजाननक्कमं दस्सेती’’ति। एवं पकारेहीति एवं-सद्देन जोतियमानो एव अत्थो पकार-सद्देन वुच्चतीति ‘‘एवं-सद्देन विजाननकारणभूते नये दस्सेती’’ति वुत्तम्। इतीति वा निदस्सनत्थो। तेन वुत्तप्पभेदे पच्चामसनवसेन निदस्सेति। एवं-सद्दो इदमत्थो। तेन एवं पकारेहीति इदंपकारेहि, ईदिसेहीति अत्थो।&lt;br&gt;&#xA;उद्देसवण्णना निट्ठिता।&lt;/p&gt;</description>
    </item>
    <item>
      <title>०५. इन्द्रियविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/05_indriyavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/05_indriyavibhango/</guid>
      <description>&lt;p&gt;५. इन्द्रियविभङ्गो&lt;br&gt;&#xA;१. अभिधम्मभाजनीयवण्णना&lt;br&gt;&#xA;२१९. चक्खुद्वारभावेति चक्खुद्वारभावहेतु। तंद्वारिकेहीति तस्मिं द्वारे पवत्तनकेहि चित्तचेतसिकेहि। ते हि ‘‘तं द्वारं पवत्तिओकासभूतं एतेसं अत्थी’’ति तंद्वारिका। ननु च तब्बत्थुकेहिपि तं इन्दट्ठं कारेति। तेनाह अट्ठकथायं ‘‘तिक्खे तिक्खत्ता, मन्दे च मन्दत्ता’’ति? सच्चं कारेति, तब्बत्थुकापि पन इध ‘‘तंद्वारिका’’इच्चेव वुत्ता। अपरिच्चत्तद्वारभावंयेव हि चक्खु निस्सयट्ठेन ‘‘वत्थू’’ति वुच्चति। अथ वा तंद्वारिकेसु तस्स इन्दट्ठो पाकटोति ‘‘तंद्वारिकेही’’ति वुत्तम्। इन्दट्ठो परेहि अनुवत्तनीयता परमिस्सरभावोति दस्सेन्तो ‘‘तञ्हि…पे॰… अनुवत्तन्ती’’ति आह। तत्थ तन्ति चक्खुम्। तेति तंद्वारिके। किरियानिट्ठानवाची आवी-सद्दो ‘‘विजितावी’’तिआदीसु (दी॰ नि॰ १.२५८; २.३३; ३.१९९) वियाति आह ‘‘परिनिट्ठितकिच्चजानन’’न्ति।&lt;br&gt;&#xA;‘‘छ इमानि, भिक्खवे, इन्द्रियानि। कतमानि छ? चक्खुन्द्रियं…पे॰… मनिन्द्रिय’’न्ति (सं॰ नि॰ ५.४९५-४९९) एवं कत्थचि छपिन्द्रियानि आगतानि, कस्मा पन सुत्तन्ते खन्धादयो विय इन्द्रियानि एकज्झं न वुत्तानि, अभिधम्मे च वुत्तानीति आह ‘‘तत्थ सुत्तन्ते’’तिआदि। निस्सरणूपायादिभावतोति एत्थ लोकुत्तरेसु मग्गपरियापन्नानि निस्सरणं, इतरानि निस्सरणफलं, विवट्टसन्निस्सितेन निब्बत्तितानि सद्धिन्द्रियादीनि निस्सरणूपायो, इतरेसु कानिचि पवत्तिभूतानि, कानिचि पवत्तिउपायोति वेदितब्बानि।&lt;br&gt;&#xA;खीणासवस्स भावभूतोति छळङ्गुपेक्खा विय खीणासवस्सेव धम्मभूतो।&lt;br&gt;&#xA;द्वे अत्थाति इन्दलिङ्गइन्दसिट्ठट्ठा। अत्तनो पच्चयवसेनाति यथासकं कम्मादिपच्चयवसेन। तंसहितसन्तानेति इत्थिन्द्रियसहिते, पुरिसिन्द्रियसहिते च सन्ताने। अञ्ञाकारेनाति इत्थिआदितो अञ्ञेन आकारेन। अनुवत्तनीयभावो इत्थिपुरिसिन्द्रियानं आधिपच्चन्ति योजना। इमस्मिञ्चत्थेति आधिपच्चत्थे।&lt;br&gt;&#xA;तेसन्ति अनञ्ञातञ्ञस्सामीतिन्द्रियादीनं तिण्णम्। या सुखदुक्खिन्द्रियानं इट्ठानिट्ठाकारसम्भोगरसता वुत्ता, सा आरम्मणसभावेनेव वेदितब्बा, न एकच्चसोमनस्सिन्द्रियादीनं विय परिकप्पवसेनाति दस्सेन्तो ‘‘एत्थ चा’’तिआदिमाह।&lt;br&gt;&#xA;यदिपि पुरिसिन्द्रियानन्तरं जीवितिन्द्रियं रूपकण्डेपि (ध॰ स॰ ५८४) देसितं, तं पन रूपजीवितिन्द्रियं, न च तत्थ मनिन्द्रियं वत्वा इत्थिपुरिसिन्द्रियानि वुत्तानि। इध पन अट्ठकथायं इन्द्रियानुक्कमो वुत्तो सब्बाकारेन यमकदेसनाय संसन्दतीति दस्सेन्तो आह ‘‘सो इन्द्रिययमकदेसनाय समेती’’ति। पुरिमपच्छिमानं अज्झत्तिकबाहिरानन्ति चक्खादीनं पुरिमानं अज्झत्तिकानं, इत्थिन्द्रियादीनं पच्छिमानं बाहिरानम्। तेसं मज्झे वुत्तं उभयेसं उपकारकतादीपनत्थन्ति अधिप्पायो। तेन एवम्पि देसनन्तरानुरोधेन जीवितिन्द्रियस्स अनुक्कमं वत्तुं वट्टतीति दस्सेति। कामञ्चेत्थ एवं वुत्तं, परतो पन किच्चविनिच्छये इध पाळियं आगतनियामेनेव मनिन्द्रियानन्तरं जीवितिन्द्रियस्स, तदनन्तरञ्च इत्थिपुरिसिन्द्रियानं किच्चविनिच्छयं दस्सेस्सति। सब्बं तं दुक्खं सङ्खारदुक्खभावेन, यथारहं वा दुक्खदुक्खतादिभावेन। दुविधत्तभावानुपालकस्साति रूपारूपवसेन दुविधस्स अत्तभावस्स अनुपालकस्स। रूपारूपवसेन दुविधम्पि हि जीवितिन्द्रियं इध गहितम्। ‘‘पवत्ती’’ति एतेन सहजातधम्मानं पवत्तनरसेन जीवितिन्द्रियेन वेदयितानं पवत्तेतब्बतं दीपेति। ‘‘भावनामग्गसम्पयुत्त’’न्ति इमिना फलभूतं अञ्ञिन्द्रियं निवत्तेति। भावनागहणञ्चेत्थ सक्का अवत्तुम्। ‘‘भावेतब्बत्ता’’ति वुत्तत्ता भावनाभावो पाकटोव। दस्सनानन्तराति समानजातिभूमिकेन अब्यवहिततं सन्धायाह, न अनन्तरपच्चयम्।&lt;br&gt;&#xA;तस्साति इन्द्रियपच्चयभावस्स। अनञ्ञसाधारणत्ताति अञ्ञेहि अनिन्द्रियेहि असाधारणत्ता। एवं सामत्थियतो किच्चविसेसं ववत्थपेत्वा पकरणतोपि तं दस्सेति ‘‘इन्द्रियकथाय च पवत्तत्ता’’ति। अञ्ञेसन्ति अञ्ञेसं इन्द्रियसभावानम्पि सहजातधम्मानम्। येहि ते इन्दट्ठं कारेन्ति, तेसं वसवत्तापनं नत्थि, यथा मनिन्द्रियस्स पुब्बङ्गमसभावाभावतो सयञ्च ते अञ्ञदत्थु मनिन्द्रियस्सेव वसे वत्तन्ति। तेनाह ‘‘तंसम्पयुत्तानिपि ही’’तिआदि। यदि एवं कथं तेसं इन्दट्ठोति? ‘‘सुखनादिलक्खणे सम्पयुत्तानं अत्ताकारानुविधापनमत्त’’न्ति वुत्तोवायमत्थो । ‘‘चेतसिकत्ता’’ति इमिना सम्पयुत्तधम्मानं चित्तस्स पधानतं दस्सेति। ततो हि ‘‘चेतसिका’’ति वुच्चन्ति। सब्बत्थाति वसवत्तापनं सहजातधम्मानुपालनन्ति एवं याव अमताभिमुखभावपच्चयता च सम्पयुत्तानन्ति तंकिच्चनिद्देसे। ‘‘अनुप्पादने, अनुपत्थम्भे च सती’’ति पदं आहरित्वा सम्बन्धितब्बम्। न हि पदत्थो सब्भावं ब्यभिचरतीति जनकुपत्थम्भकत्ताभावेपीति वुत्तं होति। तप्पच्चयानन्ति इत्थिपुरिसनिमित्तादिपच्चयानं कम्मादीनम्। तप्पवत्तने निमित्तभावोति इत्थिनिमित्तादिआकाररूपनिब्बत्तने कारणभावो। स्वायं इत्थिन्द्रियादीनं तत्थ अत्थिभावोयेवाति दट्ठब्बम्। यस्मिञ्हि सति यं होति, असति च न होति, तं तस्स कारणन्ति। ‘‘निमित्तभावो अनुविधान’’न्ति इमिना अनुविधानसद्दस्स कम्मत्थतं दस्सेति। सुखदुक्खभावप्पत्ता वियाति सयं सुखदुक्खसभावप्पत्ता विय, सुखन्ता दुक्खन्ता च वियाति अत्थो। असन्तस्स…पे॰… मज्झत्ताकारानुपापनं अञ्ञाणुपेक्खनादिवसेन वेदितब्बम्। समानजातियन्ति अकुसलेहि सुखदुक्खेहि अकुसलूपेक्खाय, अब्याकतेहि अब्याकतूपेक्खाय, कुसलसुखतो कुसलूपेक्खाय। तत्थापि भूमिविभागेनायमत्थो भिन्दित्वा योजेतब्बो। तं सब्बं खन्धविभङ्गे वुत्तओळारिकसुखुमविभागेन दीपेतब्बम्। आदिसद्देनाति ‘‘कामरागब्यापादादी’’ति एत्थ वुत्तआदिसद्देन। संयोजनसमुच्छिन्दनतदुपनिस्सयता एव सन्धाय अञ्ञाताविन्द्रियस्स किच्चन्तरापसुतता वुत्ता, तस्सापि उद्धम्भागियसंयोजनपटिप्पस्सद्धिप्पहानकिच्चता लब्भतेव। अब्यापीभावतो वा अञ्ञाताविन्द्रियस्स पटिप्पस्सद्धिप्पहानकिच्चं न वत्तब्बं, ततो अञ्ञिन्द्रियस्सापि तं अट्ठकथायं अनुद्धटम्। मग्गानन्तरञ्हि फलं ‘‘ताय सद्धाय अवूपसन्ताया’’तिआदिवचनतो (ध॰ स॰ अट्ठ॰ ५०५) किलेसानं पटिप्पस्सम्भनवसेन पवत्तति, न इतरम्। अञ्ञथा अरिया सब्बकालं अप्पटिप्पस्सद्धकिलेसदरथा सियुम्। इतरस्स पन निच्छन्दरागेसु सत्तवोहारो विय रुळ्हिवसेन पटिप्पस्सद्धिकिच्चता वेदितब्बा।&lt;br&gt;&#xA;एत्थाह – कस्मा पन एत्तकानेव इन्द्रियानि वुत्तानि, एतानि एव च वुत्तानीति? आधिपच्चत्थसम्भवतोति चे। आधिपच्चं नाम इस्सरियन्ति वुत्तमेतम्। तयिदं आधिपच्चं अत्तनो किच्चे बलवन्ति अञ्ञेसम्पि सभावधम्मानं लब्भतेव। पच्चयाधीनवुत्तिका हि पच्चयुप्पन्ना । तस्मा ते तेहि अनुवत्तीयन्ति, ते च ते अनुवत्तन्तीति? सच्चमेतं, तथापि अत्थि तेसं विसेसो। स्वायं विसेसो ‘‘चक्खुविञ्ञाणादिप्पवत्तियञ्हि चक्खादीनं सिद्धमाधिपच्च’’न्तिआदिना (विभ॰ अट्ठ॰ २१९) अट्ठकथायं दस्सितोयेव।&lt;br&gt;&#xA;अपिच खन्धपञ्चके यायं सत्तपञ्ञत्ति, तस्सा विसेसनिस्सयो छ अज्झत्तिकानि आयतनानीति तानि ताव आधिपच्चत्थं उपादाय ‘‘चक्खुन्द्रियं…पे॰… मनिन्द्रिय’’न्तिआदितो वुत्तानि। तानि पन येन धम्मेन पवत्तन्ति, अयं सो धम्मो तेसं ठितिहेतूति दस्सनत्थं जीवितम्। तयिमे इन्द्रियपटिबद्धा धम्मा इमेसं वसेन ‘‘इत्थी, पुरिसो’’ति वोहरीयन्तीति दस्सनत्थं भावद्वयम्। स्वायं सत्तसञ्ञितो धम्मपुञ्जो पबन्धवसेन पवत्तमानो इमाहि वेदनाहि संकिलिस्सतीति दस्सनत्थं वेदनापञ्चकम्। ततो विसुद्धत्थिकानं वोदानसम्भारदस्सनत्थं सद्धादिपञ्चकम्। ततो वोदानसम्भारा इमेहि विसुज्झन्ति, विसुद्धिप्पत्ता, निट्ठितकिच्चा च होन्तीति दस्सनत्थं अन्ते अनञ्ञातञ्ञस्सामीतिन्द्रियादीनि तीणि वुत्तानि। सब्बत्थ ‘‘आधिपच्चत्थं उपादाया’’ति पदं योजेतब्बम्। एत्तावता अधिप्पेतत्थसिद्धीति अञ्ञेसं अग्गहणम्।&lt;br&gt;&#xA;अथ वा पवत्तिनिवत्तीनं निस्सयादिदस्सनत्थम्पि एतानि एव वुत्तानि। पवत्तिया हि विसेसतो मूलनिस्सयभूतानि छ अज्झत्तिकानि आयतनानि। यथाह ‘‘छसु लोको समुप्पन्नो’’तिआदि (सु॰ नि॰ १७१)। तस्सा उप्पत्ति इत्थिपुरिसिन्द्रियेहि। विसभागवत्थुसरागनिमित्ता हि येभुय्येन सत्तकायस्स अभिनिब्बत्ति। वुत्तञ्हेतं ‘‘तिण्णं खो पन, महाराज, सन्निपाता गब्भस्सावक्कन्ति होति, इध मातापितरो च सन्निपतिता होन्ति, माता च उतुनी होति, गब्भो च पच्चुपट्ठितो होती’’ति (म॰ नि॰ १.४०८; २.४११; मि॰ प॰ ४.१.६)। अवट्ठानं जीवितिन्द्रियेन तेन अनुपालेतब्बतो। तेनाह ‘‘आयु ठिति यपना यापना’’तिआदि। उपभोगो वेदनाहि । वेदनावसेन हि इट्ठादिसब्बविसयुपभोगो। यथाह – ‘‘वेदयति वेदयतीति खो, भिक्खवे, तस्मा वेदनाति वुच्चती’’ति (सं॰ नि॰ ३.७९)। एवं पवत्तिया निस्सयसमुप्पादट्ठितिसम्भोगदस्सनत्थं चक्खुन्द्रियं याव उपेक्खिन्द्रियन्ति चुद्दसिन्द्रियानि देसितानि। यथा चेतानि पवत्तिया, एवं इतरानि निवत्तिया। विवट्टसन्निस्सितेन हि निब्बत्तितानि सद्धादीनि पञ्च इन्द्रियानि निवत्तिया निस्सयो। उप्पादो अनञ्ञातञ्ञस्सामीतिन्द्रियेन तस्स पठमं उप्पज्जनतो। अवट्ठानं अञ्ञिन्द्रियेन। उपभोगो अञ्ञाताविन्द्रियेन अग्गफलसमुपभोगतो। एवम्पि एतानि एव इन्द्रियानि देसितानि। एत्तावता यथाधिप्पेतत्थसिद्धितो अञ्ञेसं अग्गहणम्। एतेनापि नेसं देसनानुक्कमोपि संवण्णितो वेदितब्बो।&lt;br&gt;&#xA;२२०. कुसलाकुसलवीरियादीनीति एत्थ आदि-सद्देन कुसलसमाधिआदीनं, अब्याकतवीरियादीनञ्च सङ्गहो दट्ठब्बो। पच्चयादीति आदि-सद्देन देसारम्मणादयो गहिता, यथावुत्तवीरियादीनि, चक्खादीनि च सङ्गण्हाति। इच्चेवं सब्बसङ्गाहिकानि वीरियिन्द्रियादिपदानि, चक्खुन्द्रियादिपदानि च। तेनाति ‘‘एवं सन्तेपी’’तिआदिना भूमिविभागकथनेन। तन्निवत्तनेनाति सब्बेसं सब्बभूमिकत्तनिवत्तनेन। अविज्जमानसङ्गाहकत्तन्ति तस्सं तस्सं भूमियं अनुपलब्भमानस्स इन्द्रियस्स सङ्गाहकता।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;२. पञ्हपुच्छकवण्णना&lt;br&gt;&#xA;इध इमस्मिं ‘‘सत्तिन्द्रिया अनारम्मणा’’ति एवं एकन्तानारम्मणत्ते वुच्चमाने न आभट्ठं जीवितिन्द्रियं न भासितम्। टीकायं पन अनाभट्ठन्ति कतसमासं कत्वा वुत्तम्। रूपधम्मेसु सङ्गहिततन्ति ‘‘रूप’’न्ति गणिततम्। अरूपकोट्ठासेन अरूपभावेन सियापक्खे सङ्गहितम्। कस्मा? तस्स परित्तारम्मणादिता अत्थीति। यस्मा पन रूपारूपमिस्सकस्सेव वसेन सियापक्खसङ्गहो युत्तो, न एकदेसस्स, तस्मा एकदेसस्स तं अनिच्छन्तो आह ‘‘अधिप्पायो’’ति। इदानि तमत्थं पकासेतुं ‘‘अरूपकोट्ठासेन पना’’तिआदि वुत्तम्। नवत्तब्बताति परित्तारम्मणादिभावेन नवत्तब्बता। कथं पन रूपकोट्ठासेनस्सानारम्मणस्स नवत्तब्बताति चोदनं सन्धायाह ‘‘न हि अनारम्मण’’न्तिआदि। ‘‘अविज्जमानारम्मणानारम्मणेसू’’ति इमिना ‘‘अनारम्मणा’’ति बाहिरत्थसमासो अयन्ति दस्सेति । नवत्तब्बेसूति सारम्मणभावेन नवत्तब्बेसु। अनारम्मणत्ताति आरम्मणरहितत्ता। ‘‘नविन्द्रिया सिया परित्तारम्मणा, सिया महग्गतारम्मणा, सिया अप्पमाणारम्मणा, सिया न वत्तब्बा ‘परित्तारम्मणा’तिपि ‘महग्गतारम्मणा’तिपि ‘अप्पमाणारम्मणा’तिपी’’तिआदीसु (विभ॰ २२३) विय न सारम्मणस्सेव नवत्तब्बतं दस्सेति। यथा च न सारम्मणस्सेव नवत्तब्बतापरियायो, अथ खो अनारम्मणस्सापीति सारम्मणे नियमाभावो। एवं नवत्तब्बं सारम्मणमेवाति अयम्पि नियमो नत्थीति दस्सेन्तो ‘‘नवत्तब्बस्स वा सारम्मणत’’न्ति आह। तस्स न दस्सेतीति सम्बन्धो। ‘‘न ही’’तिआदिना तमेवत्थं विवरति।&lt;br&gt;&#xA;तत्थ रूपनिब्बानानं सुखादिसम्पयुत्तभावेन नवत्तब्बता, न परित्तारम्मणादिभावेनाति चोदनं मनसि कत्वा आह ‘‘अथापी’’तिआदि। तत्थ अथापि वत्ततीति सम्बन्धो। सिया अनारम्मणन्तिपि वत्तब्बं सियाति अनारम्मणं धम्मायतनं सारम्मणेहि विसुं कत्वा एवं वत्तब्बं सिया। नवत्तब्ब-सद्दो यदि सारम्मणेस्वेव वत्तेय्य, न चेवं वुत्तं, अवचने च अञ्ञं कारणं नत्थीति दस्सेन्तो आह ‘‘न हि पञ्हपुच्छके सावसेसा देसना अत्थी’’ति। तस्मा नवत्तब्ब-सद्दो अनारम्मणेसुपि वत्ततेवाति अधिप्पायो। यापि ‘‘अट्ठिन्द्रिया सिया अज्झत्तारम्मणा’’ति अज्झत्तारम्मणादिभावेन नवत्तब्बता वुत्ता, सा जीवितिन्द्रियस्स आकिञ्चञ्ञायतनकाले पठमारुप्पविञ्ञाणाभावमत्तारम्मणतं सन्धाय वुत्ता, न सारम्मणस्सेव नवत्तब्बतादस्सनत्थं, नापि अनारम्मणस्स परित्तारम्मणादिभावेन नवत्तब्बताभावदस्सनत्थन्ति दस्सेन्तो ‘‘अट्ठिन्द्रिया सिया अज्झत्तारम्मणाति एत्थ चा’’तिआदिमाह। तत्थ सिया अज्झत्तारम्मणातीति इति-सद्दो आदिअत्थो। तेन अवसिट्ठपाळिसङ्गण्हनेन ‘‘सिया न वत्तब्बा ‘अज्झत्तारम्मणा’तिपि ‘बहिद्धारम्मणा’तिपि ‘अज्झत्तबहिद्धारम्मणा’तिपी’’ति इमाय पाळिया वुत्तमत्थं जीवितिन्द्रियस्स दस्सेन्तो ‘‘जीवितिन्द्रियस्स…पे॰… नवत्तब्बता वेदितब्बा’’ति आह, तं वुत्तत्थमेव।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;इन्द्रियविभङ्गवण्णना निट्ठिता।&lt;/p&gt;</description>
    </item>
    <item>
      <title>०६. पटिच्चसमुप्पादविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/06_paTichchasamuppAdavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/06_paTichchasamuppAdavibhango/</guid>
      <description>&lt;p&gt;६. पटिच्चसमुप्पादविभङ्गो&lt;br&gt;&#xA;१. सुत्तन्तभाजनीयम्&lt;/p&gt;&#xA;&lt;h2 id=&#34;उददसवरवणणन&#34;&gt;उद्देसवारवण्णना&lt;/h2&gt;&#xA;&lt;p&gt;२२५. ‘‘वुत्तत्ता’’ति इदं निस्सक्कं किं लक्खणं? हेतुलक्खणम्। यदि एवं तंहेतुको विभज्जवादिभावो आपज्जति। न हि मोग्गलिपुत्ततिस्सत्थेरेन वुत्तत्ता बुद्धसावका विभज्जवादिनो अहेसुन्ति? नयिदमेवम्। तिविधो हि हेतु ञापको, कारको, सम्पापकोति। तेसु ञापकहेतु इधाधिप्पेतो, तस्मा तेन महाथेरेन ‘‘किं वादी, भन्ते, सम्मासम्बुद्धो’’ति पुट्ठेन ‘‘विभज्जवादी, महाराजा’’ति तदा वुत्तवचनेन ञायति ‘‘सम्मासम्बुद्धसावका विभज्जवादिनो’’ति इममत्थं दस्सेति किं…पे॰… वुत्तत्ता…पे॰… विभज्जवादिनो’’ति। ‘‘अहञ्हि, ब्राह्मण, विनयाय धम्मं देसेमि रागस्सा’’तिआदिं वत्वा ‘‘नो च खो यं त्वं सन्धाय वदेसी’’तिआदिना (पारा॰ ५-९) वेरञ्जब्राह्मणस्स भगवता वेनयिकादिभावो विभज्ज वुत्तोति तं अनुवदन्ता सावकापि तथा वदन्तीति आह ‘‘ते हि वेनयिकादिभावं विभज्ज वदन्ती’’ति। चीवरादीनन्ति आदि-सद्देन सोमनस्सादीनं सङ्गहो दट्ठब्बो। तानिपि हि सेवितब्बासेवितब्बभावेन विभज्ज वुत्तानि। विभज्जवादिपरिसा विभज्जवादिमण्डलन्ति एतस्मिं अत्थे यथा तं ओतिण्णो नाम होति, तंदस्सनत्थं ‘‘आचरिये अनब्भाचिक्खन्तेना’’तिआदि वुत्तम्। सकसमयावोक्कमादि हि परमत्थतो तदोतारो। ‘‘असंकिलिट्ठापि अविज्जा अत्थि अमग्गवज्झा, याय निवुता खीणासवापि नामगोत्तादीसु एकच्चं न जानन्ति, सा कुसलचित्तुप्पादेसुपि पवत्तती’’ति निकायन्तरिया। तं सन्धायाह ‘‘अविज्जा पुञ्ञानेञ्जाभिसङ्खारानं हेतुपच्चयो होतीतिआदिं वदन्तो’’ति। उपलक्खणञ्हेतं सहजातकोटिया। आदि-सद्देन अकुसलचित्तेनपि ञाणं उप्पज्जति, या संकिलिट्ठा पञ्ञाति, अचेतसिकं सीलं, अविञ्ञत्तिसङ्खातं रूपभावं दुस्सिल्यन्ति एवमादिं सङ्गण्हाति। परसमयायूहनं परसमये ब्यापारापत्तिया। यो तत्थ सकसमयेन विरुद्धो अत्थो, तस्स वा दीपनेन सिया, परसमये वादारोपनेन वा । तेसु पुरिमं ‘‘आचरिये अनब्भाचिक्खन्तेना’’ति इमिना अपनीतन्ति इतरं दस्सेति ‘‘परसमयं…पे॰… अनायूहन्तेना’’ति। असम्पिण्डेन्तेनाति उपचयत्थं सन्धाय वदन्ति। आयूहन-सद्दो पन उपचयत्थो न होतीति केचिवादो न सारतो गहेतब्बो।&lt;br&gt;&#xA;तब्बिपरियायेनाति यथाविनयं अवट्ठानेन। सावज्जस्स अनवज्जतादीपनादिना कम्मन्तरं भिन्दन्तो विनासेन्तो, आलोळेन्तो वा धम्मतं धम्मसभावं विलोमेति विपरीततो दहति। महापदेसेति महाअपदेसे, बुद्धादयो महन्ते महन्ते अपदिसित्वा वुत्तानि महाकारणानि। महापदेसेति वा महाओकासे, महन्तानि धम्मस्स पतिट्ठानट्ठानानीति वुत्तं होति। तत्रायं वचनत्थो – अपदिसीयतीति अपदेसो, बुद्धो अपदेसो एतस्साति बुद्धापदेसो। एस नयो सेसेसुपि। अत्थतो चायं महापदेसो ‘‘सम्मुखा मेतं भगवतो सुत’’न्तिआदिना केनचि आभतस्स ‘‘धम्मो’’ति वा ‘‘अधम्मो’’ति वा विनिच्छयने कारणम्। किं पन तन्ति? तस्स यथाभतस्स सुत्तोतरणादि एव। यदि एवं कथं चत्तारोति? धम्मस्स द्वे सम्पदायो भगवा, सावका च। तेसु सावका सङ्घगणपुग्गलवसेन तिविधा। एवं ‘‘अमुम्हा मया अयं धम्मो पटिग्गहितो’’ति अपदिसितब्बानं भेदेन चत्तारो। तेनाह ‘‘सम्मुखा मेतं भगवतो सुत’’न्तिआदि। नेत्तियम्पि वुत्तं ‘‘बुद्धापदेसो सङ्घापदेसो सम्बहुलत्थेरापदेसो एकत्थेरापदेसो’’ति।&lt;br&gt;&#xA;सुत्तसुत्तानुलोमआचरियवादअत्तनोमतिमहापदेसेति एत्थ तिस्सो सङ्गीतियो आरुळ्हानि तीणि पिटकानि अत्थसूचनादिअत्थेन सुत्तम्। यथावुत्तस्स सुत्तस्स अनुलोमतो यथावुत्ता एव चत्तारो महापदेसा सुत्तानुलोमम्। पाळिया अत्थगाहणेन धम्मतायं पतिट्ठापनतो अट्ठकथा आचरियवादो। नयग्गाहेन अनुबुद्धिया अत्तनो पटिभानं अत्तनोमति। एत्थ च सुत्तआचरियवादअत्तनोमतीनम्पि केनचि आभतस्स धम्माधम्मादिभावविनिच्छयने कारणभावसभावतो महापदेसता वुत्ताति वेदितब्बा। सन्तिट्ठति अप्पटिबाहन्तो, अविलोमेन्तो च। तब्बिपरियायेन अतिधावति। एकस्स पदस्स एकेन पकारेन अत्थं वत्वा तस्सेव पुन पकारन्तरेन अत्थं वदन्तो वा अपरेहि परियायेहि निद्दिसति नाम यथा ‘‘अविज्जा दुक्खसच्चस्स याथावसरसलक्खणं पटिविज्झितुं न देती’’तिआदिं वत्वा पुन ‘‘अयं अविज्जा दुक्खादीसु अञ्ञाण’’न्ति वुत्तापि ‘‘दुक्खसच्चस्स एकदेसो होती’’तिआदिवचनम्। अथ वा हेतुभावेन वुत्तस्स अत्थस्स पुन फलभावेन वचनं तमेवत्थं पुनरावत्तेत्वा निद्दिसनं यथा ‘‘विञ्ञाणपच्चया नामरूप’’न्ति वत्वा पुन ‘‘नामरूपपच्चया सळायतन’’न्ति वचनम्। अथ वा ‘‘सब्बमेतं भवचक्कं कम्मञ्चेव विपाको च। किलेसकम्मविपाकवसेन तिविध’’न्ति च आदिना वुत्तस्सेवत्थस्स दुविधतिविधादिविभागदस्सनं तमेवत्थं पुनरावत्तेत्वा निद्दिसनन्ति एवमेत्थ अत्थो वेदितब्बो।&lt;br&gt;&#xA;सत्तवोहारोति ‘‘सत्तो’’ति समञ्ञा। ये हि धम्मे समूहभूते सन्तानवसेन वत्तमाने उपादाय सत्तपञ्ञत्ति, तस्सा ततो अञ्ञथानाञ्ञथाअच्चन्ताभावसङ्खाते अन्ते अनुपगम्म याथावतो सङ्गहणं, बोधनञ्च धम्मतायं अकुसलस्स दुक्करं दुरभिसम्भवन्ति। अविज्जादिकस्स पच्चयधम्मस्स सङ्खारादिपच्चयुप्पन्नधम्मं पति हेतुआदिना पच्चयेन पच्चयभावो पच्चयाकारो, पटिच्चसमुप्पादोति अत्थो।&lt;br&gt;&#xA;वुत्तनयेनाति ‘‘आचरिये अनब्भाचिक्खन्तेना’’तिआदिना वुत्तनयेन। कामञ्चेत्थ सब्बापि अत्थवण्णना इमिनाव नयेन कातब्बा, पटिच्चसमुप्पादवण्णनाय पन गरुतरभावं दस्सेन्तो एवं वदति।&lt;br&gt;&#xA;पाळिधम्मन्ति तेपिटकबुद्धवचनम्। पटिच्चसमुप्पादन्ति पटिच्चसमुप्पादपाळिम्।&lt;br&gt;&#xA;अत्थं कत्वाति हितं कत्वा। यथायं हितावहो होति, एवं कत्वा। अट्ठिं कत्वाति वा अत्तानं अत्थिकं कत्वा। सुतचिन्तामयादिं ञाणविसेसम्। तदङ्गविक्खम्भनादिना किलेसक्खयविसेसम्।&lt;br&gt;&#xA;भवादीसु आदीनवप्पटिच्छादनतो, बलवूपनिस्सयतो, कम्मस्स विसेसहेतुभावतो च वट्टस्स मूलकारणं अविज्जा। विपाकवट्टनिमित्तस्स कम्मवट्टस्स कारणभूतम्पि किलेसवट्टं अविज्जामूलकन्ति दस्सनत्थं अविज्जा आदितो वुत्ता। तण्हापि हि अविज्जाय पटिच्छादितादीनवे एव विसये अस्सादानुपस्सिनो पवत्तति, न अञ्ञथा। मूलादिदस्सनसामञ्ञञ्चाति वल्लिया मूलमज्झपरियोसानस्स दस्सनेन पटिच्चसमुप्पादस्स तंदस्सनसामञ्ञञ्च योजेतब्बं, समन्तचक्खुना सब्बस्स दिट्ठत्तेपि देसनाकाले देसनाञाणचक्खुना बोधेतब्बतावसेन एकदेसदस्सनस्स अधिप्पेतत्ता।&lt;br&gt;&#xA;दिट्ठिसहिताय मानसहिताय वा तण्हाय ‘‘अह’’न्ति, इतराय ‘‘मम’’न्ति अभिवदतो। ‘‘अभिनन्दनतो’’ति हि इमिना सप्पीतिकाय तण्हाय पवत्ति दस्सिता। ‘‘अभिवदतो’’ति इमिना ततो बलवतराय दिट्ठिसहिताय मानसहिताय वा। ‘‘अज्झोसाय तिट्ठतो’’ति इमिना पन ततोपि बलवतमाय दिट्ठिसहिताय, केवलाय वा तण्हाय पवत्ति दस्सिता। गिलित्वा परिनिट्ठापेत्वा ठानञ्हि अज्झोसानम्। तप्पच्चयन्ति तण्हापच्चयम्। कथं पन नन्दिवचनेन चतुब्बिधम्पि उपादानं वुत्तन्ति आह ‘‘नन्दिता’’तिआदि। तत्थ नन्दितातदविप्पयोगताहीति नन्दिभावेन सभावतो तण्हुपादानं, ताय नन्दिया तण्हाय अविप्पयोगेन अविनाभावेन दिट्ठुपादानं वुत्तन्ति वेदितब्बम्। ‘‘दिट्ठाभिनन्दनभावेना’’ति इमिना दिट्ठियापि नन्दिभावमाह।&lt;br&gt;&#xA;पटिसन्धिपवत्तिफस्सादयोति पटिसन्धियं पवत्ते च उप्पन्नफस्समनोसञ्चेतनाविञ्ञाणानि। ‘‘विपाकवट्टभूते’’ति च इदं पवत्तविसेसनं दट्ठब्बम्। वट्टूपत्थम्भकाति वट्टत्तयूपनिस्सया। इतरेति अकम्मजा। तस्मिन्ति यथावुत्ते आहारचतुक्के। वत्तुं वट्टन्तीति तण्हानिदानूपनिस्सयतो ‘‘तण्हानिदाना’’ति वत्तुं युज्जन्ति।&lt;br&gt;&#xA;यथा अरियमग्गो अन्तद्वयवज्जितमज्झिमपटिपदाभावतो ‘‘ञायो’’ति वुच्चति, एवं पटिच्चसमुप्पादोपीति आह ‘‘ञायोति मग्गो, सोयेव वा पटिच्चसमुप्पादो’’ति। अत्तनो पटिवेधाय संवत्तति असम्मोहपटिवेधेन पटिविज्झितब्बत्ता। संवत्ततीति च निमित्तस्स कत्तूपचारवसेनेतं वुत्तं यथा ‘‘अरियभावकरानि सच्चानि अरियसच्चानी’’ति। पकतिआदयो हेट्ठा सच्चविभङ्गे हेतुविप्पटिपत्तिकथायं दस्सिता एव। अकारणं ‘‘कारण’’न्ति गण्हन्ति यथा कापिलादयो। न किञ्चि कारणं बुज्झन्ति यथा तं अञ्ञे बालपुथुज्जना। इतरासन्ति मज्झतो पट्ठाय याव परियोसाना देसनादीनं तिस्सन्नम्। तदत्थतासम्भवेपीति यथासकेहि कारणेहि पवत्तिदस्सनत्थतासम्भवेपि। अत्थन्तरसब्भावतोति पयोजनन्तरसब्भावतो। वुत्तानि हि अट्ठकथायं (विभ॰ अट्ठ॰ २२५) ‘‘जरामरणादिकस्स दुक्खस्स अत्तना अधिगतकारणसन्दस्सनत्थम्। आहारनिदानववत्थापनानुसारेन याव अतीतं अद्धानं अतिहरित्वा पुन अतीतद्धतो पभुति हेतुफलपटिपाटिसन्दस्सनत्थम्। अनागतद्धहेतुसमुट्ठानतो पभुति अनागतद्धसन्दस्सनत्थ’’न्ति तिस्सन्नं यथाक्कमं तीणि पयोजनानि।&lt;br&gt;&#xA;तंतंफलपटिवेधोति जातिआदीनं जरामरणादितंतंफलावगमो। अनुविलोकयतोति पुरिमे विकप्पे विपस्सनानिमित्तं अनुविलोकनं, दुतिये देसनानिमित्तम्। कामुपादानभूता तण्हा मनोसञ्चेतनाहारसङ्खातस्स भवस्स, तंसम्पयुत्तानं, तन्निमित्तानञ्च सेसाहारानं विसेसपच्चयो होतीति आह ‘‘आहारतण्हादयो पच्चुप्पन्नद्धा’’ति। आदि-सद्देन याव विञ्ञाणं गहेतब्बम्। आहारतण्हादयोति एत्थ पच्चुप्पन्नकम्मवट्टपरियापन्ने आहारे गहेत्वा अद्धयोजनं कत्वा अनागतविपाकवट्टपरियापन्ने गहेत्वा योजेतुं वुत्तं ‘‘आहारा वा तण्हाय पभावेतब्बा अनागतो अद्धा’’ति। पभावेतब्बाति आयतिं उप्पादेतब्बा। युज्जतीति फलभूते आहारे पच्चुप्पन्ने पच्चक्खतो दस्सेत्वा ‘‘तंनिदानं तण्हं तस्सा निदान’’न्तिआदिना फलपरम्पराय कारणपरम्पराय च दस्सनं तथाबुज्झनकानं पुग्गलानं अज्झासयानुलोमतो, धम्मसभावाविलोमनतो च युत्तिया सङ्गय्हति। यदि तण्हादयो अतीतो अद्धा, तण्हाग्गहणेनेव सङ्खाराविज्जा गहिताति किमत्थं पुन ते गहिताति आह ‘‘सङ्खाराविज्जा ततोपि अतीततरो अद्धा वुत्तो संसारस्स अनादिभावदस्सनत्थ’’न्ति। अतीतन्ति वा अतीततासामञ्ञेन अतीततरम्पि सङ्गहितं दट्ठब्बम्।&lt;br&gt;&#xA;पुनब्भवाभिनिब्बत्तिआहारकाति पुनब्भवूपपत्तिपच्चया। इति वचनतोति एवं वुत्तवचनसब्भावतो। विञ्ञाणाहारो ताव पुनब्भवाभिनिब्बत्तिया हेतु, इतरे पन कथन्ति आह ‘‘तंसम्पयुत्तत्ता…पे॰… कबळीकाराहारस्सा’’ति। तस्स आयतिं पुनब्भवाभिनिब्बत्तिआहारका चत्तारो आहाराति सम्बन्धो। सद्धादीनं उपनिस्सयता परिच्चागादिकाले, रागादीनं गधितस्स भोजनादिकाले। तेन यथाक्कमं कुसलाकुसलकम्मविञ्ञाणायूहनं दस्सितम्। तस्माति यस्मा आयतिं पुनब्भवाभिनिब्बत्तिआहारका चत्तारो आहारा गय्हन्ति, तस्मा। पुरिमोयेवत्थोति ‘‘आहारतण्हादयो पच्चुप्पन्नद्धा’’तिआदिना वुत्तअत्थो। अतीतेति अतीते अद्धनि। ततो परन्ति ततो अतीतद्धतो परं पच्चुप्पन्ने अनागते च अद्धनि ‘‘सङ्खारपच्चया विञ्ञाण’’न्तिआदिना। पच्चक्खानन्ति पच्चुप्पन्नभवपरियापन्नताय पच्चक्खभूतानम्। पच्चुप्पन्नं हेतुन्ति एतरहि वत्तमानं तण्हादिकं आहारादीनं हेतुम्।&lt;br&gt;&#xA;सुत्तं आहरति ‘‘आसवसमुदया अविज्जासमुदयो’’ति (म॰ नि॰ १.१०३)। वट्टहेतुनोति विपाकवट्टहेतुनो, सकलवट्टहेतुनो वा। अकुसलञ्हि कम्मं कम्मवट्टस्स किलेसवट्टस्स च पच्चयो होतियेव। ‘‘भवतण्हायपि हेतुभूता’’ति इमिना किलेसवट्टस्सापि अविज्जाय पच्चयभावमाह। एवञ्चेतं, भिक्खवे, वुच्चती’’तिआदिना वट्टसीसानम्पि अविज्जातण्हानं सप्पच्चयतादस्सनापदेसेन सब्बेसम्पि सङ्खतधम्मानं हेतुफलपरम्पराविच्छेदवुत्तिया पुरिमाय कोटिया अपञ्ञायनं विभावेति।&lt;br&gt;&#xA;अविज्जं तण्हा अनुवत्ततीति दुक्खे तण्हं अभिभवित्वा पवत्तिया ततो अविज्जाय बलवभावमाह। अविज्जाभिभूता हि सत्ता सतिपि तण्हापरितस्सिते एकन्तानत्थसञ्ञितं अत्तकिलमथानुयोगदुक्खमनुयुञ्जन्ति। तण्हं अविज्जा अनुवत्ततीति सुखे अविज्जं अभिभवित्वा पवत्तिया ततो तण्हाय बलवभावमाह। यदिपि सावज्जसुखानुभवे बलवतीयेव अविज्जा विज्जमानआदीनवं पटिच्छादेन्ती तिट्ठति, तण्हा पन ततोपि बलवतरताय सत्ते विपुलानत्थसञ्हिते अनरिये सुखे नियोजेतीति अविज्जाय तदनुवत्तनं वुत्तम्।&lt;br&gt;&#xA;आयतनछक्कं वा कायोति सम्बन्धो। चक्खादिनिस्सये सेसधम्मेति चक्खादिनिस्सयभूते, तप्पटिबद्धे च ससन्तानपरियापन्ने धम्मे। चक्खादिनिस्सिते एव कत्वाति चक्खादिग्गहणेनेव गहिते कत्वा। चक्खादिकायन्ति चक्खादिधम्मसमूहं परेसं पञ्चक्खन्धम्। फस्सेन फुट्ठोति आरम्मणं फुसन्तेन विय उप्पन्नेन सुखवेदनियेन, दुक्खवेदनियेन च फस्सेन फुट्ठो। फस्से हि तथा उप्पन्ने तंसमङ्गीपुग्गलो फुट्ठोति वोहारो होतीति।&lt;br&gt;&#xA;यथा सळायतनानि फस्सस्स विसेसपच्चयो, एवं वेदनायपीति दस्सेन्तो ‘‘सळायतनानं वेदनाय विसेसपच्चयभाव’’न्ति आह। तन्निस्सितन्ति सळायतननिस्सितम्। अतीतद्धाविज्जातण्हामूलकोति अतीतद्धभूतअविज्जातण्हामूलको। कायस्स भेदा कायूपगोति उभयत्थापि कायसद्देन उपादिन्नक्खन्धपञ्चको गहितो। तदुपगता उपपज्जनं पटिसन्धिग्गहणम्। उभयमूलोति अविज्जातण्हामूलो।&lt;br&gt;&#xA;अनभिसमयभूतत्ताति अभिसमयस्स पटिपक्खभूतत्ता। अविज्जायाति अविज्जाय सति।&lt;br&gt;&#xA;गहणन्ति गहेतब्बतम्। तस्माति यस्मा सति सङ्खारसद्देन आगतसङ्खारत्तेपि अविज्जापच्चया सङ्खारा पधानताय विसुं वुत्ता गोबलीबद्दञायेन, तस्मा। तत्थ वुत्तम्पीति सङ्खारसद्देन आगतसङ्खारेसु वुत्तम्पि अभिसङ्खरणकसङ्खारं वज्जेत्वा अग्गहेत्वा इतरे सङ्खारा योजेतब्बा। एवञ्हि अत्थस्स उद्धरणुद्धरितब्बताद्वयं असङ्करतो दस्सितं होति। ‘‘इध वण्णेतब्बभावेना’’ति इमिना अविज्जापच्चया सङ्खारानं सतिपि सङ्खारसद्देन आगतसङ्खारभावे यथावुत्तमेव पधानभावं उल्लिङ्गेति। ‘‘अविज्जापच्चया सङ्खारा’’ति तदेकदेसो वुत्तोति सम्बन्धो। इमस्मिं अत्थविकप्पे सङ्गण्हनवसेन सङ्खारसद्देन आगतसङ्खारेहि सङ्गहितापि अविज्जापच्चया सङ्खारा इध वण्णेतब्बभावेन पधानाति विसुं गहिता, पुरिमस्मिं ते वज्जेत्वाति अयं विसेसो। तेनाह ‘‘वण्णेतब्बसब्बसङ्गहणवसेन दुविधता वुत्ता’’ति। सामञ्ञतो सङ्गय्हमानम्पि पधानभावजोतनत्थं विसुं गय्हति यथा तं ‘‘पुञ्ञञाणसम्भारा’’ति।&lt;br&gt;&#xA;येन कुसलाकुसलधम्मा ‘‘विपाकधम्मा’’ति वुच्चन्ति, तं आयूहनं, किं पन तन्ति? अनुपच्छिन्नतण्हाविज्जामाने सन्ताने सब्यापारता। तेनाह ‘‘पटिसन्धि…पे॰… आयूहनरसा’’ति। चेतनापधानत्ता पन तस्स चेतनाकिच्चं कत्वा वुत्तम्। रासिकरणं, आयूहनन्ति च रासिभूतस्स रूपारूपसङ्खातस्स फलस्स निब्बत्तनतो वुत्तम्। ‘‘अनारम्मणता अब्याकतता’’ति इदं अब्याकतस्सेव अनारम्मणत्ता अब्याकतसम्बन्धिनी अनारम्मणताति कत्वा वुत्तम्। आयतनं, घटनन्ति च तंतंद्वारिकधम्मप्पवत्तनमेव दट्ठब्बम्।&lt;br&gt;&#xA;अननुबोधादयो अविज्जापदनिद्देसे आगता। अविज्जापदसम्बन्धेन दिट्ठिविप्पयुत्ताति इत्थिलिङ्गनिद्देसो। असण्ठानत्ताति अविग्गहत्ता।&lt;br&gt;&#xA;सोकादीनं सब्भावाति ‘‘जातिपच्चया जरामरण’’न्ति अनिट्ठापेत्वा तदनन्तरं सोकादीनम्पि वुत्तानं विज्जमानत्ता तेसं वसेन अङ्गबहुत्तप्पसङ्गे पटिच्चसमुप्पादङ्गानं बहुभावे आपन्ने। द्वादसेवाति कथं द्वादसेव, ननु सोकादयोपि धम्मन्तरभूता पटिच्चसमुप्पाददेसनायं वुत्ताति? सच्चं वुत्ता, न पन अङ्गन्तरभावेनाति दस्सेन्तो ‘‘न ही’’तिआदिमाह। तत्थ फलेनाति फलभूतेन जरामरणङ्गसङ्गहितेन सोकादिना। मूलङ्गं दस्सेतुन्ति इमाय पटिच्चसमुप्पाददेसनाय मूलभूतं अविज्जङ्गं सोचनादीहि सम्मोहापत्तिकथनेन दस्सेतुं ते सोकादयो वुत्ता भवचक्कस्स अविच्छेददस्सनत्थम्। जरामरणं कारणं एतेसन्ति जरामरणकारणा , सोकादयो, तब्भावो जरामरणकारणता। जरामरणं निमित्तं एतस्साति जरामरणनिमित्तम्। तं तन्निमित्तानन्ति एत्थ तन्ति सुत्तम्। तन्निमित्तानं दुक्खनिमित्तानं सोकादीनम्। ततो परायाति अनागते दुतियत्तभावतो पराय ततियत्तभावादीसु पटिसन्धिया। हेतुहेतुभूताति कारणस्स कारणभूता। पटिसन्धिया हि सङ्खारा कारणं, तेसं अविज्जा। सुत्तन्ति ‘‘अस्सुतवा पुथुज्जनो’’ति (म॰ नि॰ १.२, १७; सं॰ नि॰ २.६१; ध॰ स॰ १००७) इमं सुत्तं सन्धाय वदति। अविज्जा सोकादीनं कारणन्ति दस्सिता अस्सुतवताय अविज्जाभिभवनदीपनिया तदुप्पत्तिवचनतो। ‘‘न सोकादीनं बालस्स जरामरणनिमित्ततामत्तस्स साधकं सुत्त’’न्ति वुत्तमत्थं पाकटं कातुं ‘‘न चा’’तिआदि वुत्तम्। तेन न च जरामरणनिमित्तमेव दुक्खं दुक्खं, अथ खो अविज्जानिमित्तम्पेत्थ वुत्तनयेन योजेतब्बन्ति दस्सेति। एवं जरामरणेन सोकादीनं एकसङ्खेपं कत्वा द्वादसेव पटिच्चसमुप्पादङ्गानि वेदितब्बानि।&lt;br&gt;&#xA;कस्मा पनेत्थ जरामरणन्ता एव देसना कता, किं ततो परा पवत्ति नत्थीति? नो नत्थि, अप्पहीनकिलेसस्स हि कम्मतो, विञ्ञाणादिपरियोसानभूताय च चुतिया पटिसन्धिपातुभावोति पवत्तितदुपरमभूतं जरामरणं पुनब्भवाभिनिब्बत्तिनिमित्तम्। तं पन कम्मूपपत्तिभवतो जातिया दस्सितत्ता ‘‘भवपच्चया जाती’’ति इमिनाव पकासितन्ति न पुन वुच्चति, न ततो परं पवत्तिया अभावतो। एककम्मनिब्बत्तस्स च सन्तानस्स जरामरणं परियोसानम्। सति किलेसवट्टे कम्मुना ततो पुनब्भवूपपत्ति, असति पन तस्मिं ‘‘एसेवन्तो दुक्खस्सा’’ति जरामरणपरियोसानाव देसना कता। यस्मा पन न अमरणा जरा अत्थि सब्बेसं उप्पत्तिमन्तानं पाकानन्तरभेदतो, न चाजरं मरणं अपाकभेदाभावा, तस्मा तदुभयमेकमङ्गं कतं, न नामरूपं विय उभयट्ठाने एकज्झं उप्पत्तिया, सळायतनं विय वा आयतनभावेन किच्चसमताय। या पनायं ओसानं गता पुनब्भवाभिनिब्बत्ति दीपिता, ताय ‘‘विञ्ञाणपच्चया नामरूप’’न्तिआदि, किलेसकम्माभावे तदभावतो ‘‘अविज्जापच्चया सङ्खारा’’ति एवमादि एव वा अत्थतो पकासितो होतीति वट्टत्तयस्स अनवट्ठानेन परिब्भमनं दस्सितं होति। अथ वा जरागहणेन परिपक्कपरिपक्कतरादिक्कमेन वत्तमानं नामरूपादि, सोकादि च गय्हति, तथास्स परिपाककालवत्तिनी अविज्जा च। यथाह –&lt;br&gt;&#xA;‘‘स खो सो, भिक्खवे, कुमारो वुद्धिमन्वाय इन्द्रियानं परिपाकमन्वाय पञ्चहि कामगुणेहि समप्पितो समङ्गीभूतो परिचारेति चक्खुविञ्ञेय्येहि रूपेहि…पे॰… कायविञ्ञेय्येहि फोट्ठब्बेहि…पे॰… रजनीयेहि। सो चक्खुना रूपं दिस्वा पियरूपे रूपे सारज्जति, अप्पियरूपे रूपे ब्यापज्जति, अनुपट्ठितकायसति च विहरति परित्तचेतसो, तञ्च चेतोविमुत्तिं पञ्ञाविमुत्तिं यथाभूतं नप्पजानाति, यत्थस्स ते पापका अकुसला धम्मा अपरिसेसा निरुज्झन्ती’’तिआदि (म॰ नि॰ १.४०८)।&lt;br&gt;&#xA;एत्थ हि परिपक्किन्द्रियस्स छसु द्वारेसु सरागादिग्गहणेन तदविनाभाविताय विमुत्तिया अप्पजानने च सोकादीनं पच्चयभूता अविज्जा पकासिता। अपिच ‘‘पियप्पभवा सोकपरिदेवदुक्खदोमनस्सुपायासा’’ति वचनतो कामासवभवासवेहि, ‘‘तस्स ‘अहं रूपं, मम रूपन्ति परियुट्ठट्ठायिनो…पे॰… रूपविपरिणामञ्ञथाभावा उप्पज्जन्ति सोकपरिदेवदुक्खदोमनस्सुपायासा’’ति (सं॰ नि॰ ३.१) वचनतो दिट्ठासवतो, ‘‘अस्सुतवा’’तिआदिवचनतो अविज्जासवतो सोकादीनं पवत्ति दीपिताति तेसं हेतुताय तग्गहणेन गहिता आसवा। तेसं सयञ्च जरासभावताय जरागहणेन गय्हन्ति, ततो च ‘‘आसवसमुदया अविज्जासमुदयो’’ति वचनतो आसवनिमित्ताय च अविज्जाय जरागहणेन गहणम्। ततो च ‘‘अविज्जापच्चया सङ्खारा’’ति आवट्टति भवचक्कम्। अपिच ‘‘सङ्खारपच्चया विञ्ञाण’’न्ति वत्वा ‘‘भवपच्चया जाती’’ति वदन्तेनपि भवचक्कस्स अनवट्ठानतो परिब्भमनं दस्सितम्। एत्थ हि विञ्ञाणेन अविज्जानिवुतस्स पुनब्भवो दस्सितो, जातिया तण्हाय सम्पयुत्तस्स, उभयत्थ उभिन्नं अनुवत्तमानत्ताति अविज्जातण्हानिमित्तं भवचक्कं अनवट्ठानतो परिब्भमतीति अयमत्थो दीपितोति जरामरणन्तापि देसना न ततो परं पवत्तिया अभावं सूचेति अतदत्थत्ता, न च पच्चयन्तरदस्सनत्थमेव पुन वचनन्ति सक्का विञ्ञातुं एकत्रेव तदुभयदेसनाय तस्स सिद्धत्ता। तथा यं कम्मं अविज्जाहेतुकं, तं तण्हाहेतुकम्पि। यं तण्हाहेतुकं, तं अविज्जाहेतुकम्पि वेदितब्बम्। कस्मा? द्विन्नं भवमूलानं अञ्ञमञ्ञाविरहतो। यथा हि तण्हापच्चया कामुपादानहेतुकं कम्मभवसङ्खारं वदन्तो न विना भवतण्हाय अविज्जा सङ्खारानं पच्चयोति दस्सेति। तथा तमेव अविज्जापच्चयं देसेन्तो न अन्तरेन अविज्जाय भवतण्हा कम्मभवस्स पच्चयोति। ततो च पुब्बे पवत्ता अविज्जादिपच्चया सङ्खारादयो , तण्हुपादानादिपच्चया भवादयो च, तथा तण्हाहेतुउपादानपच्चया भवो, अविज्जापच्चया सङ्खारा, भवपच्चया जाति, सङ्खारपच्चया विञ्ञाणं, जातिपच्चया जरामरणं, विञ्ञाणादिपच्चयानामरूपादीति एवमेतेसं अङ्गानं पुब्बापरसम्बन्धो दस्सितो होतीति वेदितब्बम्।&lt;br&gt;&#xA;उद्देसवारवण्णना निट्ठिता।&lt;/p&gt;</description>
    </item>
    <item>
      <title>०७. सतिपट्ठानविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/07_satipaTThAnavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/07_satipaTThAnavibhango/</guid>
      <description>&lt;p&gt;७. सतिपट्ठानविभङ्गो&lt;br&gt;&#xA;१. सुत्तन्तभाजनीयम्&lt;/p&gt;&#xA;&lt;h2 id=&#34;उददसवरवणणन&#34;&gt;उद्देसवारवण्णना&lt;/h2&gt;&#xA;&lt;p&gt;३५५. समानसद्दवचनीयानं अत्थानं उद्धरणं अत्थुद्धारो। सो यस्मा सद्दत्थविचारो न होति, तस्मा वुत्तं ‘‘न इध…पे॰… अत्थदस्सन’’न्ति। प-सद्दो पधानत्थदीपको ‘‘पणीता धम्मा’’तिआदीसु (ध॰ स॰ तिकमातिका १४) विय।&lt;br&gt;&#xA;अनवस्सुतता अनुपकिलिट्ठता। तेनाह ‘‘तदुभयवीतिवत्तता’’ति।&lt;br&gt;&#xA;भुसत्थं पक्खन्दनन्ति भुसत्थविसिट्ठं पक्खन्दनं अनुपविसनम्।&lt;br&gt;&#xA;अस्सादस्साति तण्हाय। ‘‘निच्चं अत्ता’’ति अभिनिवेसवत्थुताय दिट्ठिया विसेसकारणानं चित्तधम्मानं तण्हायपि वत्थुभावतो विसेसग्गहणं, तथा कायवेदनानं दिट्ठियापि वत्थुभावसम्भवतो ‘‘विसेसेना’’ति वुत्तम्। सरागवीतरागादिविभागद्वयवसेनेव चित्तानुपस्सनाय वुत्तत्ता तं ‘‘नातिपभेदगत’’न्ति वुत्तम्। धम्माति इध सञ्ञासङ्खारक्खन्धा अधिप्पेता, सङ्खारक्खन्धो च फस्सादिवसेन अनेकभेदोति धम्मानुपस्सना ‘‘अतिपभेदगता’’ति वुत्ता। सरागादिविभागवसेन सोळसभेदत्ता वा चित्तानुपस्सना नातिपभेदगता वुत्ता, सुत्ते आगतनयेन नीवरणादिवसेन अनेकभेदत्ता धम्मानुपस्सना अतिपभेदगता वुत्ता। ‘‘विसुद्धिमग्गोति वुत्तानी’’ति आनेत्वा योजेतब्बम्। ता अनुपस्सना एतेसन्ति तदनुपस्सना, चित्तधम्मानुपस्सिनो पुग्गला, तेसम्।&lt;br&gt;&#xA;तत्थ ‘‘असुभभावदस्सनेना’’ति यथाठितवसेनापि योजना लब्भतेव। भवोघस्स वेदना वत्थु भवस्सादभावतो। निच्चग्गहणवसेनाति अत्ताभिनिवेसविसिट्ठस्स निच्चग्गहणस्स वसेन। तथा हि वुत्तं ‘‘सस्सतस्स अत्तनो’’ति। ओघेसु वुत्तनया एव योगासवेसुपि योजना अत्थतो अभिन्नत्ताति ते न गहिता। निच्चग्गहणवसेनाति अत्ताभिनिवेसविसिट्ठस्स निच्चग्गहणस्स वसेन। पठमोघततियचतुत्थगन्थयोजनायं वुत्तनयेनेव कायचित्तधम्मानं इतरुपादानवत्थुता गहेतब्बाति वेदनाय दिट्ठुपादानवत्थुता दस्सिता। तथा कायवेदनानं छन्ददोसागतिवत्थुता कामोघब्यापादकायगन्थवत्थुतावचनेन वुत्ताति। तेनाह ‘‘अवुत्तानं वुत्तनयेन वत्थुभावो योजेतब्बो’’ति।&lt;br&gt;&#xA;धारणता असम्मुस्सनता, अनुस्सरणमेव वा। एकत्तेति एकसभावे निस्सरणादिवसेन। समागमो सच्छिकिरिया। सतिपट्ठानसभावो सम्मासतिता निय्यानसतिता समानभागता एकजातिता सभागता। पुरिमस्मिन्ति ‘‘एकत्ते निब्बाने समागमो एकत्तसमोसरण’’न्ति एतस्मिं अत्थे। विसुन्ति नानाअत्थद्वयभावेन। तदेव गमनं समोसरणन्ति सतिसद्दत्थन्तराभावा…पे॰… एकभावस्साति योजेतब्बम्। सतिसद्दत्थवसेन अवुच्चमानेति ‘‘एको सतिपट्ठानसभावो एकत्त’’न्तिआदिना अवुच्चमाने, ‘‘एकत्ते निब्बाने समागमो एकत्तसमोसरण’’न्ति एवं वुच्चमानेति अत्थो। धारणताव सतीति ‘‘सरणता’’ति (ध॰ स॰ १४) वुत्तधारणता एव सतीति कत्वा। सतिसद्दत्थन्तराभावाति सतिसङ्खातस्स सरणेकत्तसमोसरणसद्दत्थतो अञ्ञस्स अत्थस्स अभावा। पुरिमन्ति सरणपदम्। निब्बानसमोसरणेपीति यथावुत्ते दुतिये अत्थे सरणेकत्तसमोसरणपदानि सहितानेव सतिपट्ठानेकभावस्स ञापकानि, एवं निब्बानसमोसरणेपि ‘‘एकत्ते निब्बाने समागमो एकत्तसमोसरण’’न्ति एतस्मिम्पि अत्थे सति…पे॰… कारणानि।&lt;br&gt;&#xA;आनापानपब्बादीनन्ति आनापानपब्बइरियापथचतुसम्पजञ्ञ कोट्ठास धातुमनसिकारनवसिवथिकपब्बानीति एतेसम्। इमेसु पन यस्मा केसुचि देवानं कम्मट्ठानं न इज्झति, तस्मा तानि अनामसित्वा यदिपि कोट्ठासधातुमनसिकारवसेनेवेत्थ देसना पवत्ता, देसनन्तरे पन आगतं अनवसेसं कायानुपस्सनाविभागं दस्सेतुं ‘‘चुद्दसविधेन कायानुपस्सनं भावेत्वा’’ति (विभ॰ अट्ठ॰ ३५५) वुत्तम्। तेनाह ‘‘महासतिपट्ठानसुत्ते वुत्तान’’न्ति। ‘‘तथा’’ति इमिना ‘‘महासतिपट्ठानसुत्ते (दी॰ नि॰ २.३८२) वुत्तान’’न्ति इममेव उपसंहरति। पञ्चविधेनाति नीवरणउपादानक्खन्धायतनबोज्झङ्गअरियसच्चानं वसेन पञ्चधा। भावनानुभावो अरियमग्गग्गहणसमत्थता।&lt;br&gt;&#xA;तंनियमतोति तस्सा कायानुपस्सनादिपटिपत्तिया नियमतो। तस्सा भिक्खुभावे नियते सापि भिक्खुभावे नियतायेव नाम होति।&lt;/p&gt;</description>
    </item>
    <item>
      <title>०८. सम्मप्पधानविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/08_sammappadhAnavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/08_sammappadhAnavibhango/</guid>
      <description>&lt;p&gt;८. सम्मप्पधानविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;३९०. कारणसद्दो युत्तिवाचको ‘‘सब्बमेतं अकारणं वदती’’तिआदीसु विय, तस्मा कारणप्पधानाति युत्तिप्पधाना, अनुप्पन्नपापकानुप्पादनादिकिरियाय अनुरूपप्पधानाति एवं वा एत्थ अत्थो दट्ठब्बो। अनुप्पन्नपापकादीनं अनुप्पादादि अनुप्पन्नपापकानुप्पादादि।&lt;br&gt;&#xA;३९१. ‘‘न अञ्ञो धम्मोति यथा तण्हायनमिच्छाभिनिवेसवायमनसभावानं तण्हादीनं छन्दपरियायो अञ्ञधम्मो नाम होति कत्तुकम्यतासङ्खातस्स छन्दनियस्स तेसु अभावा, धम्मच्छन्दो पन तंसभावत्ता अञ्ञधम्मो न होति। तेनाह ‘‘धम्मच्छन्दोति सभावच्छन्दो’’ति।&lt;br&gt;&#xA;४०६. अट्ठकथायन्ति पोराणट्ठकथायम्। वट्टानत्थसंवत्तनतोति संसारदुक्खसम्भवतो।&lt;br&gt;&#xA;न सक्कोन्तीति आह ‘‘सन्ताय समापत्तिया परिहीना ब्रह्मचरियवासे सन्थम्भितुं न सक्कोन्ती’’ति।&lt;br&gt;&#xA;तत्थ दुविधायाति योजेतब्बम्। उप्पन्नायेवाति उप्पन्नपुब्बा एव उप्पज्जन्ति समुदाचारादिवसेन।&lt;br&gt;&#xA;सब्बासु अवत्थासूति पकतत्तादिअवत्थासु। पकतत्तावत्थेन हि सब्बेन सब्बं तानि न चरितब्बानि। इतरावत्थेन च तदवत्थाय तानि तानियेव चरितब्बानि। वत्तब्बन्तिआदीनीति आदि-सद्देन ‘‘न एकच्छन्ने अनावासे वत्थब्बं, न एकच्छन्ने आवासे वा अनावासे वा वत्थब्बं, न एकासने निसीदितब्बं, न नीचे आसने निसिन्ने उच्चे आसने निसीदितब्बं, न छमायं निसिन्ने आसने निसीदितब्बं, न एकचङ्कमे चङ्कमितब्बं, न नीचे चङ्कमे चङ्कमन्ते उच्चे चङ्कमे चङ्कमितब्बं, न छमायं चङ्कमन्ते चङ्कमे चङ्कमितब्ब’’न्ति इमानि सङ्गण्हाति। तेसन्ति पारिवासिकवुड्ढतरादीनं वसेन। सम्पिण्डेत्वाति सङ्कड्ढित्वा। एकेकं कत्वाति नवापि एकमेकं कत्वा। ‘‘अभिवादनपच्चुट्ठानञ्जलिकम्मसामीचिकम्मं न सादितब्बं, आसनाभिहारं, सेय्याभिहारं, पादोदकं, पादपीठं, पादकथलिकं, पत्तचीवरपटिग्गहणं न सादितब्ब’’न्ति इदं सब्बम्पि असादियनसामञ्ञेन एकम्। दसाति ‘‘न सीलविपत्तिया, न आचारविपत्तिया, न दिट्ठिविपत्तिया, न आजीवविपत्तिया, न भिक्खू भिक्खूहि भेदेतब्बा, न गिहिद्धजो धारेतब्बो, न तित्थियद्धजो धारेतब्बो, न तित्थिया सेवितब्बा, भिक्खू सेवितब्बा, भिक्खुसिक्खाय सिक्खितब्ब’’न्ति (चूळव॰ ६०) एवमागता दस।&lt;br&gt;&#xA;‘‘कम्मञ्चा’’ति पच्चत्तवसेन वुत्तं कम्मं ‘‘अविपक्कविपाकस्सा’’ति एत्थ ‘‘कम्मस्सा’’ति सामिवचनवसेन परिणामेत्वा योजेतब्बम्। भूतापगतुप्पन्नन्ति वुत्तन्ति सम्बन्धो। इधाति इमिस्सा सम्मोहविनोदनिया। ‘‘एवं कते ओकासे विपाको…पे॰… उप्पन्नोति वुच्चती’’ति वदन्तो विपाकमेव वदति। तत्थाति अट्ठसालिनियम्। मग्गेन समुच्छिन्ना थामगता कामरागादयो ‘‘अनुसया’’ति वुच्चन्तीति आह ‘‘अनुसयित…पे॰… मग्गेन पहातब्बा’’ति।&lt;br&gt;&#xA;आहतखीररुक्खो विय आरम्मणं, कथं? निमित्तग्गाहवसेन। तमेवत्थं विवरति ‘‘अधिगत’’न्तिआदिना। तत्थ निमित्तग्गाहवसेन आरम्मणस्स अधिग्गहितत्ता तं आरम्मणं अनुस्सरितानुस्सरितक्खणे किलेसुप्पत्तिहेतुभावेन उप्पत्तिट्ठानतो अधिगतमेव नाम होतीति आह ‘‘अधिगतं निमित्तग्गाहवसेना’’ति, तं आरम्मणं पातुभूतकिलेसन्ति अधिप्पायो। किलेसुप्पत्तिनिमित्तताय उप्पत्तिरहं किलेसं ‘‘आरम्मणं अन्तोगधकिलेस’’न्ति वुत्तम्। तञ्च खो गाहके लब्भमानं गहेतब्बे उपचरित्वा, यथा निस्सिते लब्भमानं निस्सये उपचरित्वा ‘‘मञ्चा उक्कुट्ठिं करोन्ती’’ति। इदानि उपचारं मुञ्चित्वा निप्परियायेनेव अत्थं दस्सेन्तो ‘‘निमित्तग्गाह…पे॰… सदिसा’’ति आह। वित्थारेतब्बन्ति ‘‘यथा किं? सचे खीररुक्ख’’न्तिआदिना वित्थारेतब्बम्।&lt;br&gt;&#xA;तिधाति अतीतादिवसेन तिधा। आभतो उपमावसेन। अप्पहीनतादस्सनत्थम्पीति पि-सद्देन ‘‘तिधा नवत्तब्बतादस्सनत्थम्पी’’ति वुत्तमेव सम्पिण्डेति। एवं मग्गेन पहीनकिलेसा दट्ठब्बा मग्गे अनुप्पन्ने उप्पत्तिरहानम्पि उप्पन्ने सब्बेन सब्बं अभावतो।&lt;br&gt;&#xA;सुत्तन्तभाजनीयवण्णना निट्ठिता।&lt;br&gt;&#xA;३. पञ्हपुच्छकवण्णना&lt;br&gt;&#xA;४२७. वीरियजेट्ठिकाय पन मग्गभावनाय न वत्तब्बानि सम्मप्पधानानि ‘‘मग्गाधिपतीनी’’ति वा ‘‘नमग्गाधिपतीनी’’ति वाति वाति एत्थ पठमस्स वीरियन्तराभावो, इतरस्स इतराधिपतिनो, नमग्गभूतवीरियाधिपतिनो च अभावो नवत्तब्बताय कारणन्ति इममत्थमाह ‘‘मग्गाधिपतीनी’’तिआदिना। तदाति वीरियजेट्ठिकमग्गभावनाकाले।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;सम्मप्पधानविभङ्गवण्णना निट्ठिता।&lt;/p&gt;</description>
    </item>
    <item>
      <title>०९. इद्धिपादविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/09_iddhipAdavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/09_iddhipAdavibhango/</guid>
      <description>&lt;p&gt;९. इद्धिपादविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;४३१. पठमो कत्तुअत्थो ‘‘इज्झतीति इद्धी’’ति। दुतियो करणत्थो ‘‘इज्झन्ति एताया’’ति। पज्जितब्बा इद्धि वुत्ता ‘‘इद्धिं पज्जन्ति पापुणन्ती’’ति कत्तुसाधनस्स इद्धिसद्दस्स करणसाधनेन पादसद्देन समानाधिकरणताय असम्भवतो, इज्झनकस्स च अत्थस्स करणभूतेन पादेन पज्जितब्बत्ता ‘‘इद्धि एव पादो’’ति सद्दयोजना न सम्भवतीति इममत्थमाह ‘‘न च…पे॰… वत्तु’’न्ति। इद्धिकिरियाकरणेनाति इज्झनकिरियाय करणभूतेन अत्थेन साधेतब्बा च इद्धि पज्जितब्बाति योजना। द्विन्नं करणानन्ति इज्झनपज्जनकिरियाकरणानं इद्धिपादत्थानम्। न असमानाधिकरणता सम्भवति पटिसेधद्वयं पकतियं ठपेतीति। तस्माति यस्मा पठमेनत्थेन समानाधिकरणसमासो, दुतियेन सामिवचनसमासो इद्धिपादसद्दानं न युज्जति, तस्मा। यथावुत्ता वा पठमेनत्थेन समानाधिकरणसमासवसेनेव योजना युज्जति पादस्स पज्जमानकोट्ठासभावतो। दुतियेनत्थेन इतरसमासेनेव योजना युज्जति पादस्स इज्झनकरणूपायभावतो।&lt;br&gt;&#xA;केचीति धम्मसिरित्थेरं सन्धाय वदति। दुविधत्थायाति निब्बत्तिअत्थाय, वुद्धिअत्थाय च। विसुन्ति ‘‘इद्धि एव पादो इद्धिपादो’’ति इमस्मा विसुम्। समासयोजनावसेनाति ‘‘इद्धिया पादो इद्धिपादो’’ति एवं समासयोजनावसेन। यथायुत्तोति कत्तुकरणत्थेसु यो यो युत्तो। पटिलाभपुब्बभागानन्ति विसेसाधिगमतंपुब्बभागानं यथाक्कमं कत्तिद्धिकरणिद्धिभावं सन्धाय वुत्तोति योजना। उत्तरचूळभाजनीये ‘‘छन्दोयेव छन्दिद्धिपादो, चित्तमेव, वीरियमेव, वीमंसाव वीमंसिद्धिपादो’’ति वुत्तत्ता आह ‘‘उत्तरचूळभाजनीये वा वुत्तेहि छन्दादीहि इद्धिपादेही’’तिआदि।&lt;br&gt;&#xA;छन्दचित्तवीमंसिद्धिपादेसु ताव युत्तं पधानसङ्खारग्गहणं अपुब्बत्ता, वीरियिद्धिपादे पन कथन्ति चोदनं सन्धायाह ‘‘वीरियिद्धिपादनिद्देसे’’तिआदि। यदि द्वेयेव समन्नागमङ्गानि, छन्दादयो किमत्थियाति आह ‘‘समाधिविसेसनानी’’ति। न इध…पे॰… वुत्ता होति अतब्बिसेसनत्ता। यदिपि समाधिविसेसनसमन्नागमङ्गदस्सनत्थं द्विक्खत्तुं वीरियं आगतन्ति वुत्तं, तं पन ‘‘वीरियसमाधिसमन्नागत’’न्ति एत्तावतापि सिद्धं होति। एवं सिद्धे सति पुन वचनं वीरियन्तरसब्भावं नु खो दीपेतीति कदाचि आसङ्केय्याति तदासङ्कानिवत्तनत्थं ‘‘वीरियञ्चा’’तिआदिमाह। छन्दादीहि विसिट्ठोति छन्दादीनं अधिपतिपच्चयताविसेसेन विसिट्ठो। तेनेव हि छन्दादिमुखेनेव इद्धिपादा देसिता। तथा च वुत्तं ‘‘छन्दं चे भिक्खु अधिपतिं करित्वा लभति समाधि’’न्तिआदि। तंतंअवस्सयनवसेनाति तस्स तस्स छन्दस्स समाधिनो अवस्सयतावसेन, पच्चयविसेसतायाति अत्थो। उपायत्थेन…पे॰… वुत्ता होति अधिगमूपायतापि निस्सयभावोयेवाति। ‘‘तेनेवा’’तिआदिना यथावुत्तं छन्दादीनं इद्धिपादतं पाळियायेव विभावेति। तत्थ तेनेवाति छन्दादीनंयेव उपायत्थभावेनेव इद्धिपादभावस्स अधिप्पेतत्ता। उपायिद्धिपाददस्सनत्थमेवाति छन्दादिके धुरे जेट्ठके पुब्बङ्गमे कत्वा निब्बत्तितसमाधि छन्दादीनं इद्धिया अधिगमूपायतादस्सनं उपायिद्धिपाददस्सनं, तदत्थमेव ‘‘तथाभूतस्स वेदनाक्खन्धो…पे॰… विञ्ञाणक्खन्धो’’ति तत्थ तत्थ पाळियं निस्सयिद्धिपाददस्सनं कतं छन्दादिविसिट्ठानंयेव वेदनाक्खन्धादीनं अधिप्पेतत्ता। एवञ्चेतं सम्पटिच्छितब्बम्। अञ्ञथा केवलं इद्धिसम्पयुत्तानंयेव खन्धानं वसेन इद्धिपादभावे गय्हमाने चतुब्बिधता न होति विसेसकारणाभावतोति अधिप्पायो।&lt;br&gt;&#xA;४३३. तोसनं सत्थु आराधनं, सिक्खाय वा। थामभावतोति थिरभावतो। कुलापदेसे जातिमा पुरिस्सरो होतीति ‘‘पुब्बङ्गमत्ता चित्तस्स विसिट्ठजातिसदिसता’’ति वुत्तम्। विचारणापञ्ञाहेतुकत्ता मन्तस्स वीमंसासदिसता सुविञ्ञेय्यावाति न उद्धटा।&lt;br&gt;&#xA;छन्दादिकेति छन्दसमाधिपधानसङ्खारा, वीरियचित्तवीमंसासमाधिपधानसङ्खाराति इमे तयो तयो धम्मे। अभेदतो भेदं अकत्वा अभिन्दित्वा इद्धिभावसामञ्ञेन, इद्धिपादभावसामञ्ञेन च सङ्गण्हित्वा। तेनाह ‘‘सम्पिण्डेत्वा’’ति। भेदनं वा सम्भेदनं मिस्सीकरणन्ति आह ‘‘अमिस्सेत्वा’’ति। तथा हि ‘‘सेसा पन सम्पयुत्तका चत्तारो खन्धा इद्धिपादायेवा’’ति (विभ॰ अट्ठ॰ ४३३) इद्धिइद्धिपादे अमिस्सेत्वापि कथितम्। विसेसेनाति भेदेन चतूसु इद्धिपादेसु असम्मिस्सभावेन आवेणिकत्ता। आवेणिका हि छन्दादयो तस्स तस्स इद्धिपादस्स। अविसेसेनाति अभेदेन, चतुरिद्धिपादसाधारणभावेनाति अत्थो।&lt;br&gt;&#xA;छन्दिद्धिपादसमाधिद्धिपादादयोति आदि-सद्देन पधानसङ्खारं, वीरियचित्तवीमंसा च सङ्गण्हाति। पादोति तेहि सम्पयुत्तं चतुक्खन्धमाह। ‘‘छन्दिद्धिपादे पविसन्ती’’तिआदिना विसिट्ठेस्वेव पवेसं अवत्वा। चतूसूति छन्दो, समाधि, पधानसङ्खारा, तंसम्पयुत्ता खन्धाति एवं चतूसु। छन्दहेतुको, छन्दाधिको वा समाधि अधिप्पेतोति आह ‘‘छन्दवतो को समाधि न इज्झिस्सती’’ति। इतीति एवं अनेन पकारेन, यं समाधिभावनामुखम्। समाधिभावनानुयोगेन भाविता खन्धा समाधिभाविता।&lt;br&gt;&#xA;‘‘ये ही’’तिआदिना ‘‘अभिनवं नत्थी’’ति सङ्खेपतो वुत्तं विवरति। तिण्णन्ति छन्दसमाधिपधानसङ्खारानम्। इदन्ति ‘‘इमे हि तयो’’तिआदिवचनम्। पुरिमस्साति ‘‘छन्दो समाधी’’तिआदिवचनस्स। कारणभावेनाति साधनभावेन। तेनाति ‘‘इमे हि तयो धम्मा’’तिआदिवचनेन। यस्मा छन्दादयो तयो धम्मा अञ्ञमञ्ञं, सम्पयुत्तकानञ्च निस्सयभावेन पवत्तन्ति, तस्मा तेसम्पि इद्धिपादभावो वुत्तो। सो पन निस्सयभावो सम्पयोगाविनाभावीति आह ‘‘तदन्तोगधत्ता’’ति, सम्पयुत्तकन्तोगधत्ताति अत्थो। छन्दादीनं विय सम्पयुत्तक्खन्धानं सभावतो इद्धिभावो नत्थीति आह ‘‘इद्धिभावपरियायो अत्थी’’ति। तेन वुत्तं ‘‘सेसा सम्पयुत्तका…पे॰… न अत्तनो सभावेना’’ति। एकदेसस्साति छन्दादीनम्। चतुन्नम्पि खन्धानं, छन्दादीनं वा चतुन्नम्। पुनपीति ‘‘सम्पयुत्तका पना’’तिआदिं सन्धायाह। इमिना चतुक्खन्धतदेकदेसानं इद्धिभावदीपनेन।&lt;br&gt;&#xA;पुब्बे वुत्ततो वचनक्कमेन अञ्ञन्ति आह ‘‘अपुब्बन्ति कत्वा’’ति। केनट्ठेन इद्धि पटिलाभो, केनट्ठेन पादो पुब्बभागोति यथाक्कमं योजना। यदि पतिट्ठानट्ठेन पादो, निस्सयिद्धिपादोयेव वुत्तो सिया, न उपायिद्धिपादोति आह ‘‘उपायो चा’’तिआदि। सब्बत्थाति सुत्तन्तभाजनीये, अभिधम्मभाजनीये च। तेनाह ‘‘सुत्तन्तभाजनीये ही’’तिआदि। समाधिविसेसनभावेनाति ‘‘छन्दाधिपति, छन्दहेतुको, छन्दाधिको वा समाधि छन्दसमाधी’’तिआदिना समाधिस्स विसेसनभावेन । ‘‘समाधिसेवनवसेना’’ति च पाठो। तत्थ समाधिसेवनवसेनाति छन्दाधिके अधिपतिं करित्वा समाधिस्स आसेवनवसेन। उपायभूतानन्ति ‘‘छन्दवतो चे समाधि इज्झति, मय्हेव इज्झती’’ति समाधिआसेवनाय उपायभूतानम्।&lt;br&gt;&#xA;सुत्तन्तभाजनीयवण्णना निट्ठिता।&lt;br&gt;&#xA;२. अभिधम्मभाजनीयवण्णना&lt;br&gt;&#xA;४४४. साधिपतिवारानि अट्ठसतानि, तेसु पच्चेकं चत्तारो इद्धिपादा न सम्भवन्तीति आह ‘‘साधिपतिवारानं परिपुण्णानं अभावा’’ति। तत्थ कारणमाह ‘‘न हि अधिपतीनं अधिपतयो विज्जन्ती’’ति। यदि हि अधिपती सियुं साधिपतीति इद्धिपादभेदेन द्वत्तिंस नयसतानि, सुद्धिकानि अट्ठाति चत्तारि नयसहस्सानि भवेय्युं, तं पन नत्थीति अधिप्पायो। यत्तका पन नया इध लब्भन्ति, तं दस्सेतुं ‘‘एकेकस्मिं पना’’तिआदि वुत्तम्। सुद्धिकानि अट्ठ नयसतानि साधिपतिकानिपि अट्ठेवाति चतुन्नं मग्गानं वसेन सोळस नयसतानि।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;३. पञ्हपुच्छकवण्णना&lt;br&gt;&#xA;सयं जेट्ठकभावेन पवत्तनतो चत्तारो अधिपतयो अञ्ञमञ्ञं गरुं न करोन्ति। तस्मा ‘‘चत्तारो इद्धिपादा न मग्गाधिपतिनो’’ति वुत्ता। तेनाह ‘‘अञ्ञमञ्ञस्स पन अधिपतयो न भवन्ती’’ति। एतमत्थन्ति ‘‘अधिपतयो अञ्ञमञ्ञस्स अधिपती न भवन्ती’’ति एतमत्थम्। अधिपतिनोति अधिपति भवितुं समत्थस्स। अधिपतिं न करोन्तीति अधिपतिं कत्वा गरुं कत्वा नप्पवत्तन्ति। अधिपतीनं सहभावेति अधिपतिकिच्चकरणेन सहपवत्तियम्। ‘‘अवीमंसाधिपतिकस्स मग्गस्स अभावा’’ति इदं ‘‘अधिपतितासमत्था धम्मा अधिपतिभावेनेव पवत्तेय्यु’’न्ति दोसारोपनवसेनाह, न यथाधिगतवसेन। अधिपतिधम्मानञ्हि पुब्बाभिसङ्खारे सति अधिपतिभावेन पवत्ति, न अञ्ञथाति सहभावेपि तदभावं सन्धाय विसेसनं न कत्तब्बं सियाति सक्का वत्तुम्। अञ्ञमञ्ञाधिपतिकरणभावेति अञ्ञमञ्ञं अधिपतिं कत्वा पवत्तियम्। वीमंसाधिपतिकत्तवचनन्ति वीमंसाधिपतिकभावस्स वचनम्। न वत्तब्बं सिया सब्बेसम्पि अधिपतीनं साधिपतिकत्ताति अधिप्पायो। सहभावो पटिक्खित्तो एव साधिपतिभावस्स अनेकंसिकतावचनतो।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;इद्धिपादविभङ्गवण्णना निट्ठिता।&lt;/p&gt;</description>
    </item>
    <item>
      <title>१०. बोज्झङ्गविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/10_bojjhangavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/10_bojjhangavibhango/</guid>
      <description>&lt;p&gt;१०. बोज्झङ्गविभङ्गो&lt;br&gt;&#xA;१. सुत्तन्तभाजनीयम्&lt;/p&gt;&#xA;&lt;h2 id=&#34;पठमनयवणणन&#34;&gt;पठमनयवण्णना&lt;/h2&gt;&#xA;&lt;p&gt;४६६. पतिट्ठानं इध संसारे अवट्ठानं, तस्स मूलं किलेसाति आह ‘‘किलेसवसेन पतिट्ठान’’न्ति। पतिट्ठानाय पन ब्यापारापत्ति कम्मन्ति वुत्तं ‘‘अभिसङ्खारवसेन आयूहना’’ति। यस्मा किलेसेसु तण्हादिट्ठियो तण्हादिट्ठिचरितानं विसेसतो संसारनायिका, किलेससहितमेव च कम्मं पतिट्ठानाय होति, न केवलं, तस्मा वुत्तं ‘‘तण्हादिट्ठीहि…पे॰… आयूहना’’ति। तथा तण्हाय भवस्सादभावतो, दिट्ठिया विभवाभिनन्दनभूताय विभवाभिसङ्खरणभावतो ‘‘तण्हावसेन पतिट्ठानं, दिट्ठिवसेन आयूहना’’ति वुत्तम्। दिट्ठीसुपि अन्तोमुखप्पवत्ताय भवदिट्ठिया विसेसतो संसारे अवट्ठानं, यतो ओलीयनाति वुच्चतीति आह ‘‘सस्सतदिट्ठिया पतिट्ठान’’न्ति। बहिमुखप्पवत्तापि विभवदिट्ठि भवाभिसङ्खरणं नातिवत्ततीति वुत्तं ‘‘उच्छेददिट्ठिया आयूहना’’ति। लयापत्ति यथारद्धस्स आरम्भस्स अनिट्ठानं अन्तोसङ्कोचभावतोति आह ‘‘लीनवसेन पतिट्ठान’’न्ति। उद्धतापत्ति अनुपायभूता ब्यापारापत्ति असङ्कोचभावतोति वुत्तं ‘‘उद्धच्चवसेन आयूहना’’ति। तथा कोसज्जपक्खिकत्ता च कामसुखानुयोगस्स उद्धच्चपक्खिकत्ता च अत्तकिलमथानुयोगस्स तदुभयवसेन पतिट्ठानायूहना वुत्ता, इतरं वुत्तनयानुसारेन वेदितब्बम्। इधाति इमिस्सा सम्मोहविनोदनिया। अवुत्तानन्ति ‘‘किलेसवसेन पतिट्ठान’’न्तिआदीनं वसेन वेदितब्बा पतिट्ठानायूहनाति योजना।&lt;br&gt;&#xA;समप्पवत्ते धम्मेति लीनुद्धच्चविरहेन समप्पवत्ते सम्पयुत्तधम्मे। पटिसञ्चिक्खतीति पतिरूपं सङ्कलेति गणेति तुलेति। तेनाह ‘‘उपपत्तितो इक्खती’’ति। तदाकारोति पटिसङ्खानाकारो उपपत्तितो इक्खनाकारो। एवञ्च कत्वाति पटिसङ्खानसभावत्ता एव उपेक्खासम्बोज्झङ्गस्स। पच्छिमपच्छिमकारणभावोति पच्छिमस्स पच्छिमस्स कारणभावो। पुरिमं पुरिमञ्हि पच्छिमस्स पच्छिमस्स विसेसपच्चयोति।&lt;br&gt;&#xA;४६७. अविपरीतकायादिसभावग्गहणसमत्थताय बलवती एव सति। पञ्ञा गहिता सतिनेपक्केनाति अत्थो। एवंचित्तोति एवं लाभसक्कारसिलोकसन्निस्सितचित्तो। चिरकतवत्तादिवसेनाति चिरकतवत्तादिसीसेन। ‘‘वुत्तो’’ति इमिनापि ‘‘कत्वा आह कायविञ्ञत्तिं…पे॰… कोट्ठास’’न्ति योजना।&lt;br&gt;&#xA;परेसन्ति न अनन्तरानम्। सब्बेसं…पे॰… योजेतब्बा ‘‘सब्बे बोज्झङ्गा सब्बेसं पच्चयविसेसा होन्तियेवा’’ति। कामेतीति कामो, अस्सादनवसेन आमसतीति आमिसं, कामोव आमिसन्ति कामामिसं, किलेसकामो। वत्थुकामो पन आमसीयतीति आमिसम्। एवं सेसद्वयम्पि। तेसु लोकीयन्ति एत्थ सुखविसेसाति लोको, उपपत्तिविसेसो। वट्टं संसारो। कामस्सादवसेन पवत्तो लोभो कामामिसम्। भवविसेसपत्थनावसेन पवत्तो लोकामिसम्। विभवो नाम किमत्थियो, को वा तं अभिपत्थेय्याति वट्टानुगेधभूतो लोभो वट्टामिसन्ति च वदन्ति। तदारम्मणन्ति तस्सा तण्हाय आरम्मणं, रूपादि। लोकधम्मा लाभादयो। वुत्तावसेसा सब्बाव तण्हा संसारजनको रागो।&lt;br&gt;&#xA;पठमनयवण्णना निट्ठिता।&lt;/p&gt;</description>
    </item>
    <item>
      <title>११. मग्गङ्गविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/11_maggangavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/11_maggangavibhango/</guid>
      <description>&lt;p&gt;११. मग्गङ्गविभङ्गो&lt;br&gt;&#xA;२. अभिधम्मभाजनीयवण्णना&lt;br&gt;&#xA;४९०. अभिधम्मेति धम्मसङ्गहे। सो हि निब्बत्तिताभिधम्मदेसना, न विभङ्गदेसना विय सुत्तन्तनयविमिस्सा। अरियोपपदतं न करोति विनापि तेनस्स अरियभावसिद्धितो। तेनाह अट्ठकथायं ‘‘यथा ही’’तिआदि।&lt;br&gt;&#xA;४९३. ‘‘लोकियकालेना’’ति इदं पुब्बभागभावनानुभावेन किच्चातिरेकसिद्धीति दस्सनत्थं वुत्तम्। एतेसन्ति सम्मादिट्ठिआदीनम्। अप्पहाने, पहाने च आदीनवानिसंसविभावनादिना विसेसप्पच्चयत्ता सम्मादिट्ठिआदीनि मिच्छावाचादीनि पजहापेन्तीति वुत्तानि। मिच्छावाचादितो निवत्ति सम्मावाचादिकिरियाति वुत्तं ‘‘सम्मावाचादिकिरिया हि विरती’’ति। सम्मादिट्ठिआदयो विय न कारापकभावेन, तंसमङ्गीपुग्गलो विय न कत्तुभावेन। लोकुत्तरक्खणेपीति न केवलं लोकियक्खणेयेव, अथ खो लोकुत्तरक्खणेपि।&lt;br&gt;&#xA;खन्धोपधिं विपच्चतीति पटिसन्धिदायिकं सन्धायाह। तत्थ विपच्चतीति पवत्तिविपाकदायिकम्।&lt;br&gt;&#xA;एकेकन्ति ‘‘तत्थ कतमा सम्मादिट्ठी’’तिआदिना एकेकं अङ्गं पुच्छित्वा। तस्स तस्सेवाति एकेकअङ्गस्सेव, न अङ्गसमुदायस्स। सह पन पुच्छित्वाति ‘‘तत्थ कतमो पञ्चङ्गिको मग्गो’’ति पुच्छित्वा। एकतो विस्सज्जनपटिनिद्देसत्ताति यदिपि ‘‘तत्थ कतमा सम्मादिट्ठि? या पञ्ञा’’तिआदिना (विभ॰ ४९५) विस्सज्जनं कतं, ‘‘तत्थ कतमो पञ्चङ्गिको मग्गो’’ति (विभ॰ ४९४) पन एकतो कताय पुच्छाय विस्सज्जनवसेन पटिनिद्देसभावतो न पाटियेक्कं पुच्छाविस्सज्जनं नाम होति। कस्मा पनेत्थ पञ्चङ्गिकवारे एव पाटियेक्कं पुच्छाविस्सज्जनं कतं, न अट्ठङ्गिकवारेति चोदनं सन्धायाह ‘‘तत्था’’तिआदि। एकेकमुखायाति सम्मादिट्ठिआदिमुखाय। तेन वुत्तं ‘‘अरियं वो, भिक्खवे, सम्मादिट्ठिं देसेस्सामि सउपनिसं सपरिक्खार’’न्तिआदि (सं॰ नि॰ ५.२८)। पुब्बसुद्धिया सिज्झन्ति। तथा हि वुत्तं ‘‘पुब्बेव खो पनस्स कायकम्मं वचीकम्मं आजीवो सुपरिसुद्धो होती’’ति (म॰ नि॰ ३.४३१), तस्मा सम्मावाचादिमुखा भावना नत्थीति अधिप्पायो। तेनाह ‘‘न मग्गस्स उपचारेना’’ति।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;मग्गङ्गविभङ्गवण्णना निट्ठिता।&lt;/p&gt;</description>
    </item>
    <item>
      <title>१२. झानविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/12_jhAnavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/12_jhAnavibhango/</guid>
      <description>&lt;p&gt;१२. झानविभङ्गो&lt;br&gt;&#xA;१. सुत्तन्तभाजनीयम्&lt;/p&gt;&#xA;&lt;h2 id=&#34;मतकवणणन&#34;&gt;मातिकावण्णना&lt;/h2&gt;&#xA;&lt;p&gt;५०८. पातिमोक्खसंवरादीति आदि-सद्देन इन्द्रियेसु गुत्तद्वारता, भोजने मत्तञ्ञुता, सतिसम्पजञ्ञं, जागरियानुयोगोति एवमादिके सङ्गण्हाति। असुभानुस्सतियोति असुभझानानि, अनुस्सतिझानानि च। सति समणभावकरपुब्बभागकरणीयसम्पत्तियं समणभावोपि सिद्धोयेव होतीति आह ‘‘सुञ्ञा…पे॰… दस्सेती’’ति। कारणे हि सिद्धे फलम्पि सिद्धमेव होतीति। सिक्खापदानं सरूपं, सिक्खितब्बाकारं, सङ्खेपतो विभागञ्च दस्सेतुं ‘‘सिक्खापदेसू’’तिआदि वुत्तम्। तत्थ नामकायादिवसेनाति नामकायपदकायब्यञ्जनकायवसेन वुत्तेसु। इमिना सिक्खापदानं सिक्खाय अधिगमूपायभूतपञ्ञत्तिसभावतं दस्सेति। तेसु सिक्खितब्बाकारो सत्थुआणानतिक्कमोयेवाति आह ‘‘वच…पे॰… तब्बेसू’’ति। सिक्खाकोट्ठासेसूति वुत्तप्पभेदेसु अधिसीलसिक्खाभागेसु। तेसु समादानमेव सिक्खितब्बाकारोति वुत्तं ‘‘परिपूरणवसेन सिक्खितब्बेसू’’ति। सिक्खापदेकदेसभूताति सिक्खापदसमुदायस्स अवयवभूता। भिक्खुसिक्खा हि इधाधिप्पेता ‘‘इध भिक्खू’’ति वुत्तत्ता। तथा हि वक्खति ‘‘सेससिक्खा पन अत्थुद्धारवसेन सिक्खासद्दस्स अत्थदस्सनत्थं वुत्ता’’ति (विभ॰ अट्ठ॰ ५१६)।&lt;br&gt;&#xA;मातिकावण्णना निट्ठिता।&lt;/p&gt;</description>
    </item>
    <item>
      <title>१३. अप्पमञ्ञाविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/13_appama~n~nAvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/13_appama~n~nAvibhango/</guid>
      <description>&lt;p&gt;१३. अप्पमञ्ञाविभङ्गो&lt;br&gt;&#xA;१. सुत्तन्तभाजनीयवण्णना&lt;br&gt;&#xA;६४२. दिसादेसोधिनाति ‘‘एकं दिस’’न्तिआदिदिसोधिना, विहारगामनिगमनगरजनपदरज्जादिदेसोधिना च। सत्तोधिनाति ‘‘सब्बा इत्थियो, सब्बे पुरिसा, अरिया, अनरिया’’तिआदिवसप्पवत्तेन सत्तोधिना। एतस्साति एतस्स पदस्स, पदत्थस्स वा। अनुवत्तकन्ति अधिकारवसेन पवत्तकम्। तं द्वयन्ति तथा-सद्दो, इति-सद्दोति उभयम्। ‘‘तथा दुतिय’’न्ति हि वुत्ते ‘‘तथा-सद्दो यथा मेत्तासहगतेन चेतसा पुरत्थिमादीसु एकं दिसं फरित्वा विहरति, तथा दुतियम्पि दिसं मेत्तासहगतेन चेतसा फरित्वा विहरती’’ति इममत्थं दीपेति। सेसद्वयेपि एसेव नयो। यस्मा इतीति अयं इति-सद्दो पकारत्थे, एवन्ति वुत्तं होति, तस्मा ‘‘यथा मेत्तासहगतेन चेतसा एकं, दुतियं, ततियं, चतुत्थं दिसं फरित्वा विहरति, एवं उद्धं, अधो, तिरियं मेत्तासहगतेन चेतसा फरित्वा विहरती’’ति इममत्थं दीपेति। तेन वुत्तं ‘‘मेत्ता…पे॰… तं द्वय’’न्ति। तस्साति द्वयस्स। फरणन्तरादिट्ठानन्ति फरणतो अञ्ञं फरणन्तरं, तं आदि यस्स, तं फरणन्तरादि। फरणन्तरञ्हेतं मेत्ताभावनाय, यदिदं विपुलता। आदि-सद्देन भुम्मन्तरपगुणभावादि गय्हति, तस्स फरणन्तरादिनो ठानं ठानभूतो ‘‘विपुलेना’’तिआदिना वुच्चमानो मेत्ताभावनाविसेसो। वुत्तप्पकारमत्तपरामसनस्स तस्स द्वयस्स अट्ठानं अनोकासोति। इति कत्वा इमिना कारणेन न वुत्तं तं द्वयन्ति अत्थो।&lt;br&gt;&#xA;६४३. रागस्साति कामरागस्स। सिनेहस्साति पुत्तसिनेहादिसिनेहस्स। विपत्तियाति रागसिनेहसङ्खाताय मेत्ताभावनाय विपत्तिया विनासस्स। अनुप्पत्तितो हिरोत्तप्पबलेन अनुप्पज्जनतो।&lt;br&gt;&#xA;६४५. अधिमुञ्चित्वाति भावनाचित्तं आरम्मणे सुट्ठु विस्सज्जेत्वा, तं पनेत्थ अधिमुच्चनं यस्मा फरणवसेनेव होति, तस्मा वुत्तं ‘‘सुट्ठु पसारेत्वा’’ति। यस्मा पन आरम्मणे सुट्ठु असंसप्पनवसेनेव तं मेत्ताभावनाय अधिमुच्चनं होति, तस्मा ‘‘बलवता वा अधिमोक्खेन अधिमुच्चित्वा’’ति च वुत्तम्।&lt;br&gt;&#xA;६४८. एतेसं पदानं सब्बेन सकलेन दिसादेसादिभेदेन अवधिना। सब्बावधिदिसादिफरणाकारेहीति सब्बावधिभूतदिसादेसपुग्गलफरणप्पकारेहि।&lt;br&gt;&#xA;६५०. विघातवसेनाति विक्खम्भनवसेन।&lt;br&gt;&#xA;सुत्तन्तभाजनीयवण्णना निट्ठिता।&lt;br&gt;&#xA;३. पञ्हपुच्छकवण्णना&lt;br&gt;&#xA;६९९. कथितानं कुसलादिधम्मानम्। इमस्मिं पन अप्पमञ्ञाविभङ्गे कथिता अप्पमञ्ञा, ता च सभावतो लोकिया एव, न खन्धविभङ्गादीसु कथिता खन्धादयो विय लोकुत्तरापीति एकंसतो सब्बासं अप्पमञ्ञानं लोकियभावमेव दीपेतुं अट्ठकथायं ‘‘इमस्मिं पना’’तिआदि वुत्तन्ति इममत्थं दस्सेन्तो आह ‘‘इमस्मिं पन…पे॰… होती’’ति।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;अप्पमञ्ञाविभङ्गवण्णना निट्ठिता।&lt;/p&gt;</description>
    </item>
    <item>
      <title>१४. सिक्खापदविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/14_sikkhApadavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/14_sikkhApadavibhango/</guid>
      <description>&lt;p&gt;१४. सिक्खापदविभङ्गो&lt;br&gt;&#xA;१. अभिधम्मभाजनीयवण्णना&lt;br&gt;&#xA;७०३. सिक्खासङ्खातानं कुसलधम्मानं पञ्च सीलङ्गानि निस्सयभावेन वा पतिट्ठा सियुं, उपनिस्सयभावेन वाति तदुभयं दस्सेन्तो आह ‘‘सम्पयोगवसेन, उपनिस्सयवसेन च ओकासभावेना’’ति।&lt;br&gt;&#xA;७०४. ‘‘कम्मपथा एवा’’ति नियमस्स कतत्ता वुत्तं ‘‘असब्बसाधारणेसू’’ति। न हि सक्का इन्द्रियादिसाधारणकोट्ठासवसेन नियमं कातुम्। कम्मपथकोट्ठासिका एव, न झानादिकोट्ठासिका। कम्मपथभावेन आगतन्ति वदन्ति, दुग्गतिया, तत्थ उप्पज्जनदुक्खस्स च पवत्तिउपायभावतोति अधिप्पायो। अस्स सुरापानस्स। उपकारकत्तं सब्बेसम्। सभागत्तं मिच्छाचारस्स।&lt;br&gt;&#xA;तथागहितसङ्खारारम्मणतायाति ‘‘सत्तं अवहरामि, सत्ते विप्पटिपज्जामी’’तिआदिना सत्ताकारेन गहितसङ्खारारम्मणताय, न पन सत्तपञ्ञत्तिआरम्मणतायाति अधिप्पायो। ‘‘पञ्च सिक्खापदा’’तिआदिना तमेवत्थं विवरति।&lt;br&gt;&#xA;तस्स तस्साति यस्स यस्स ब्यसनत्थाय। सयं वा उसुआदिं खिपति, ओपातखणनादिं करोति, तादिसं मन्तं परिजप्पति, कम्मजइद्धिं वळञ्जेति, अञ्ञेन वा तं सब्बं कारेतीति आह ‘‘निस्सग्गिय…पे॰… द्वे एव गहिता’’ति।&lt;br&gt;&#xA;यदिपि कोट्ठासवारे विरति सरूपेन नागता ‘‘येवापना’’त्वेव वुत्ता, भजापियमाना पन मग्गभावंयेव भजतीति आह ‘‘विरतिसीलं पन मग्गकोट्ठासिक’’न्ति। सेससीलानन्ति सेसअवीतिक्कन्तसीलानम्।&lt;br&gt;&#xA;७१२. अभब्बट्ठानाति पाणातिपातादयो। यथा पाणातिपातादयो वेरहेतुताय वेरं, एवं तदञ्ञेपि अकुसलाति वुत्तं ‘‘तंसभागताय वेरभूतान’’न्ति। विरतीनं उप्पत्ति न न भविस्सति सेक्खानन्ति योजना। ‘‘अकुसलसमुट्ठितानि चा’’तिआदिनापि सेक्खानं उभयेन विरतिसब्भावंयेव विभावेति। तस्सत्थो – यानि अकुसलसमुट्ठितानि कायकम्मादीनि, तानि तेसं सेक्खानं कायदुच्चरितादीनीति वेरानियेव , तेहि वेरेहि तेसं सेक्खानं विरतियो सम्भवन्तियेव। यतोति यस्मा पाणातिपातादिविरमितब्बनिप्परियायवेराभावेपि कायदुच्चरितादिवेरमत्ततो सेक्खानं विरतिसम्भवतो। नफलभूतस्सापीति यथा फलस्स मग्गपटिबिम्बभूतत्ता मग्गसदिसं सत्तअट्ठङ्गिकता सिया, एवं अफलभूतस्सापि सकदागामिमग्गादिकस्स यतो विरतिसम्भवतो अट्ठङ्गिकता होति, अञ्ञथा पञ्चङ्गिको एव सियाति अधिप्पायो।&lt;br&gt;&#xA;अभिधम्मभाजनीयवण्णना निट्ठिता।&lt;br&gt;&#xA;२. पञ्हपुच्छकवण्णना&lt;br&gt;&#xA;७१४. यथाविरमितब्बतोति यो यो पाणातिपातादि विरमितब्बो, ततो विरतिवसेन।&lt;br&gt;&#xA;पञ्हपुच्छकवण्णना निट्ठिता।&lt;br&gt;&#xA;सिक्खापदविभङ्गवण्णना निट्ठिता।&lt;/p&gt;</description>
    </item>
    <item>
      <title>१५. पटिसम्भिदाविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/15_paTisambhidAvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/15_paTisambhidAvibhango/</guid>
      <description>&lt;p&gt;१५. पटिसम्भिदाविभङ्गो&lt;br&gt;&#xA;१. सुत्तन्तभाजनीयम्&lt;/p&gt;&#xA;&lt;h2 id=&#34;१-सङगहवरवणणन&#34;&gt;१. सङ्गहवारवण्णना&lt;/h2&gt;&#xA;&lt;p&gt;७१८. ‘‘एसेव नयो’’ति धम्मादीसु कतो अतिदेसो सङ्खेपतो तेसं दस्सनं होतीति आह ‘‘सङ्खेपेन दस्सेत्वा’’ति। तेसं निरुत्तिपटिभानानं विसया तब्बिसया, तेसं, निरुत्तिपटिभानविसयभूतानन्ति अत्थो। पच्चयुप्पन्नादिभेदेहीति पच्चयुप्पन्ननिब्बानभासितत्थादिभेदेहि।&lt;br&gt;&#xA;दुक्खहेतुफलजातादिधम्मजरामरणानि दुक्खादीनि। सच्चहेतुधम्मपच्चयाकारवारेसु दुक्खसमुदयादिपरियायेन आगतो फलनिब्बत्तको हेतु, सच्चपच्चयाकारवारेसु अरियमग्गो, परियत्तिवारे भासितं, अभिधम्मभाजनीये कुसलं, अकुसलन्ति एवं पाळियं वुत्तानंयेव वसेन पञ्च धम्मा वेदितब्बाति इममत्थमाह ‘‘तथा धम्मा चा’’ति इमिना।&lt;br&gt;&#xA;निब्बत्तकहेतुआदीनन्ति निब्बत्तकसम्पापकञापकानम्। पुरिमोति पवत्तनत्थो। तस्मिन्ति मग्गे। पच्छिमोति पापनत्थो दट्ठब्बो।&lt;br&gt;&#xA;अविपरीतनिरुत्तीति बुद्धादीहि आचिण्णा तस्स तस्स अत्थस्स वाचकभावे निरुळ्हा याथावनिरुत्ति। यस्मा विञ्ञत्तिविकारसहितो सद्दो पञ्ञत्तीति अत्तनो अधिप्पायो, तस्मा परमततो तं दस्सेन्तो ‘‘अवचनभूताया’’ति विसेसेत्वा ‘‘केचि वण्णयन्ती’’ति आह। एवं सतीति एवं निरुत्तिया पञ्ञत्तिभावे सति। पञ्ञत्ति अभिलपितब्बाति आपज्जतीति वुत्ते, होतु, को दोसो तस्सा वचनीयभावतोति कदाचि वदेय्याति आसङ्कन्तो आह ‘‘न च वचनतो…पे॰… उच्चारेतब्बं अत्थी’’ति। तेसं अत्थधम्मानम्। न वचनन्ति अवचनं अवचनसभावम्। एवंपकारन्ति एवंविधं एवं नियतलिङ्गविसेसजोतनाकारम्।&lt;br&gt;&#xA;परतोति परभागे अनन्तरमनोद्वारे। सद्दग्गहणानुसारेन गहिताय नामनिरुत्तियं निरुत्तिपटिसम्भिदा पवत्ततीति वदन्ति। यदि एवं कस्मा पाळियं ‘‘निरुत्तिपटिसम्भिदा पच्चुप्पन्नारम्मणा’’ति वुत्ताति आह ‘‘निरुत्ति…पे॰… सन्धाय वुत्त’’न्ति। पच्छा जाननन्ति सद्दग्गहणुत्तरकालं नामनिरुत्तिया जाननम्। एवन्ति एवं सद्दग्गहणतो पच्छा नामनिरुत्तिं आरब्भ पवत्तं ञाणं निरुत्तिपटिसम्भिदाति गय्हमाने। एवं निरुत्तिया नामपञ्ञत्तिपक्खे पाळिया, अट्ठकथाय च विरोधं दस्सेत्वा सद्दपक्खे तदभावं दस्सेन्तो ‘‘यथा पना’’तिआदिमाह। तंतंसद्दविभावकन्ति यथा तस्स तस्स सद्दप्पभेदनिच्छयस्स पच्चयभूतं दिब्बसोतञाणं सद्दारम्मणमेव तं तं सद्दं विभूतं करोति, एवं निरुत्तिप्पभेदनिच्छयस्स पच्चयभूतं निरुत्तिसद्दारम्मणमेव निरुत्तिपटिसम्भिदाञाणं तं विभूतं करोतीति तस्स पच्चुप्पन्नारम्मणता वुत्ता। सद्दं पन विभावेन्तं एकन्ततो सद्दूपनिबन्धं पञ्ञत्तिम्पि विभावेतियेव, यतो सभावासभावविसेसविभावनं सम्पज्जति। अञ्ञथा हि सद्दमत्तग्गहणे विसेसावबोधो एव न सियाति पोराणा पञ्ञत्तिविभावनम्पि तस्स इच्छन्ति। तंविभावकन्ति निरुत्तिसद्दविभावकम्। न पाळिविरोधो होतीति यदिपि अभिधम्मभाजनीये ‘‘याय निरुत्तिया तेसं धम्मानं पञ्ञत्ति होती’’ति (विभ॰ ७२७) वुत्तं, तम्पि सभावनिरुत्तिसद्देन धम्मानं पबोधनमेव सन्धाय वुत्तं, न तब्बिनिमुत्तं पञ्ञत्तिन्ति ‘‘निरुत्तिसद्दारम्मणा निरुत्तिपटिसम्भिदा’’ति वुच्चमाने पाळिया विरोधो न होतीति अत्थो। ‘‘पच्चवेक्खन्तस्सा’’ति वुत्तत्ता सद्दं गहेत्वा पच्छा गहिताय पञ्ञत्तिया पच्चवेक्खणेन भवितब्बन्ति आसङ्केय्याति तदासङ्कानिवत्तनत्थमाह ‘‘तं सभावनिरुत्तिं सद्दं आरम्मणं कत्वा’’तिआदि। सभावनिरुत्तिं विभावेन्तंयेवाति सभावनिरुत्तिविसयस्स सम्मोहस्स पगेव विद्धंसितत्ता अत्थसाधनवसेन अभिञ्ञाञाणं विय तं विभावेन्तमेव पवत्तति। तेनाह ‘‘निरुत्तिं भिन्दन्तं पटिविज्झन्तमेव उप्पज्जती’’ति। पभेदगमनञ्चेत्थ अनवसेसतो निरुत्तिविभागजाननम्। तथा सेसेसु। सक्कटनामादीति सक्कटवसेन वुत्तनामाख्यातादि। निपातपदं नामादिपदानि विय अत्थं न वदति, अथ खो ब्यञ्जेति जोतेतीति ‘‘ब्यञ्जन’’न्ति वुत्तं निपातपदम्।&lt;br&gt;&#xA;बोधि ञाणं मण्डभूतं एत्थाति बोधिमण्डो, महाबोधिट्ठानम्। तेनाह ‘‘पठमाभिसम्बुद्धट्ठाने’’ति। अञ्ञेन पकारेनाति उग्गहादिप्पकारेन।&lt;br&gt;&#xA;अञ्ञथा होन्तीति पुरिसयुगे पुरिसयुगे एकदेसेन परिवत्तन्ता कालन्तरे अञ्ञाकारा भवन्ति। विनस्सन्तीति तंतंभासानं मनुस्सानं विनासेन न पञ्ञायन्ति, मनुस्सानं दुरुग्गहणादिना कत्थचि कदाचि परिवत्तन्तीपि ब्रह्मलोकादीसु यथासभावेनेव अवट्ठानतो न सब्बत्थ, सब्बदा, सब्बथा च परिवत्तति। तेनाह ‘‘कप्पविनासेपि तिट्ठतियेवा’’ति। एतस्स निरुत्तिपटिसम्भिदाञाणस्स।&lt;br&gt;&#xA;अत्थादीसु ञाणन्ति अत्थपटिसम्भिदादि। अत्थधम्मनिरुत्तिवसेन तीसु। अत्थधम्मनिरुत्तिपटिभानवसेन चतूसुपि वा। अत्थधम्मादिना अत्तना जोतेतब्बेन सह अत्थेनाति सात्थकानि। सब्बो अत्थधम्मादिको अत्थो विसयभूतो एतस्स ञाणस्स अत्थीति सब्बत्थकम्। सब्बस्मिं अत्थादिके विसये खित्तं अत्तनो पच्चयेहि ठपितं पवत्तितम्। अरहत्तप्पत्तिया विसदा होन्ति पटिपक्खधम्मानं सब्बसो विद्धंसितत्ता। पञ्चन्नन्ति अधिगमपरियत्तिसवनपरिपुच्छापुब्बयोगानम्। यथायोगन्ति यं यं यस्स पुग्गलस्स विसदताय युज्जति, तथा योजेतब्बम्।&lt;br&gt;&#xA;परिपुच्छाहेतु पवत्ता कथा परिपुच्छाति वुत्ताति आह ‘‘पुच्छाय…पे॰… परिपुच्छाति वुत्ता’’ति।&lt;br&gt;&#xA;तेहीति मग्गेहि। पटिलाभो नाम पुब्बयोगसम्पत्तिया अत्थादिविसयस्स सम्मोहस्स समुच्छिन्दनं, तं पन मग्गकिच्चमेवाति आह ‘‘सो लोकुत्तरो’’ति। अत्थादीनं पभेदतो सल्लक्खणविभावनववत्थापना यथारहं परित्तकुसलमहाकिरियचित्तवसेन होतीति वुत्तं ‘‘पभेदो कामावचरो’’ति। यथा पुब्बयोगो अधिगमस्स बलवपच्चयो सभावहेतुभावतो, न तथा पभेदस्स असभावहेतुताय, परम्परपच्चयताय चाति अधिप्पायो। परियत्तिआदीनं पभेदस्स बलवपच्चयताय , अधिगमस्स च तदभावे एसेव नयो। तत्थाति निमित्तत्थे भुम्मं, तासु परियत्तिसवनपरिपुच्छासु निमित्तभूतासूति अत्थो। यं वुत्तं होतीति ‘‘एतेसु पना’’तिआदिना अट्ठकथावचनेन यं अत्थजातं वुत्तं होति। तं दस्सेन्तोति तं निद्धारेत्वा दस्सेन्तो। ‘‘पुब्बयोगाधिगमा’’ति वत्वा ‘‘द्वेपी’’ति वचनं अधिगमसहितोयेव पुब्बयोगो पभेदस्स बलवपच्चयो, न केवलोति दस्सनत्थम्। तेन वुत्तं अट्ठकथायं ‘‘द्वेपि एकतो हुत्वा’’ति (विभ॰ अट्ठ॰ ७१८)। ‘‘द्वेपि विसदकारणा’’ति वुत्ते पुब्बयोगस्सापि विसदकारणत्तं लब्भतेवाति आह ‘‘द्वेपि विसदकारणाति…पे॰… वुत्त’’न्ति।&lt;br&gt;&#xA;सङ्गहवारवण्णना निट्ठिता।&lt;/p&gt;</description>
    </item>
    <item>
      <title>१६. ञाणविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/16_~nANavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/16_~nANavibhango/</guid>
      <description>&lt;p&gt;१६. ञाणविभङ्गो&lt;br&gt;&#xA;१. एककमातिकादिवण्णना&lt;br&gt;&#xA;७५१. सम्पयुत्तानं निस्सयपच्चयताय, आरम्मणस्स पवत्तिट्ठानताय ओकासट्ठो वेदितब्बो। नहेतादीति आदि-सद्देन ‘‘अहेतुका’’तिआदिकं सब्बं एकविधेन ञाणवत्थुं सङ्गण्हाति। एकं नहेतूति नहेतुताय एकं पञ्चविञ्ञाणं नहेतूति वुत्ता तेसं नहेतुता। एकन्ताहेतुभावेन हि ते एकप्पकारावाति। अञ्ञम्पीति अहेतुकादि। अवितथसामञ्ञयुत्तन्ति तेनेव अहेतुकतादिना यथाभूतेन समानभावेन युत्तम्। ञाणारम्मणन्ति ञाणस्स आरम्मणं यथावुत्तपञ्चविञ्ञाणादि। वत्थुविभावनाति पञ्चविञ्ञाणादिकस्स ञाणवत्थुस्स यथावुत्तविसेसेन विभावना पकासना पञ्ञा।&lt;br&gt;&#xA;ओसानदुकस्साति ‘‘अत्थजापिका पञ्ञा, जापितत्था पञ्ञा’’ति इमस्स दुकस्स। दुकमातिका धम्मसङ्गणियं वुत्तदुकमातिकाति आह ‘‘दुकमातिकं अनिस्साया’’ति।&lt;br&gt;&#xA;‘‘चिन्तामया पञ्ञा’’तिआदिका तिकमातिकं अनिस्साय वुत्ताति आह ‘‘एवं तिकानुरूपेहीति एत्थापि दट्ठब्ब’’न्ति। यदिपि जाप-सद्दो ब्यत्तवचने, मानसे च पवत्तति, जननत्थेपि पन दट्ठब्बोति दस्सेन्तो आह ‘‘अनेकत्थत्ता धातुसद्दान’’न्तिआदि। कुसलपञ्ञा विपाकसङ्खातस्स, किरियपञ्ञा परिकम्मादिभूता अत्तना निब्बत्तेतब्बफलसङ्खातस्स अत्थस्स निब्बत्तनतो अत्थजापिकाति वुत्ताति आह ‘‘अत्थजापिका कारणगता पञ्ञा’’ति। विपाकपञ्ञा, किरियपञ्ञा च सहजातादिपच्चयवसेन तंतंविपाकादिअत्थं जापेति जनेतीति आह ‘‘जापितो जनितो अत्थो एतिस्साति जापितत्था’’ति। सतिपि सहजातानं पच्चयभावे विपाककिरियपञ्ञा न कुसला विय विपाकानं निप्परियायेन कारणवोहारं लभतीति आह ‘‘कारणपञ्ञासदिसी’’ति। विभावनत्थेन पञ्ञा आरम्मणं विय सम्पयुत्तेपि पकासेतियेवाति वुत्तं ‘‘फलप्पकासनभूता’’ति। यतो सा आलोकोभासपज्जोतपरियायेहि विभाविता।&lt;br&gt;&#xA;१०. दसकमातिकावण्णना&lt;br&gt;&#xA;७६०. ‘‘जातिपच्चया जरामरणन्ति ञाणं, असति जातिया नत्थि जरामरणन्ति ञाणम्। अतीतम्पि अद्धानं जातिपच्चया जरामरणन्ति ञाणं, असति जातिया नत्थि जरामरणन्ति ञाणम्। अनागतम्पि अद्धानं जातिपच्चया जरामरणन्ति ञाणं, असति जातिया नत्थि जरामरणन्ति ञाणम्। यम्पिस्स तं धम्मट्ठितिञाणं, तम्पि खयधम्मं वयधम्मं विरागधम्मं निरोधधम्मन्ति ञाणम्। भवपच्चया…पे॰… अविज्जापच्चया सङ्खारा…पे॰… निरोधधम्म’’न्ति (सं॰ नि॰ २.३४) एवमागतानि सत्तसत्तति ञाणानि। ‘‘जरामरणे ञाणं, जरामरणसमुदये ञाणं, जरामरणनिरोधे ञाणं, जरामरणनिरोधगामिनिया पटिपदाय ञाणम्। जातिया ञाणं…पे॰… सङ्खारेसु ञाणं…पे॰… पटिपदाय ञाण’’न्ति (सं॰ नि॰ २.३३) एवमागतानि चतुचत्तारीसं ञाणानि। सुतमयञाणादीनि अनावरणञाणपरियोसानानि पटिसम्भिदामग्गे (पटि॰ म॰ मातिका १.१ आदयो) आगतानि तेसत्तति ञाणानि। तेनाह ‘‘तेसत्तति पन…पे॰… न संयुत्तके’’ति। ‘‘संयुत्तके’’ति वा इदं ‘‘सत्तसत्तति ञाणानी’’ति इमिना सम्बन्धितब्बं, न ‘‘तेसत्तती’’ति इमिना। अञ्ञत्थ निक्खेपकण्डादीसु। यथा सम्मापटिवेधाभावतो मिच्छाञाणादि थुसरासिम्हि निखातखाणुको विय आरम्मणे चञ्चलं होति, न एवं होति यथाभूतावबोधकं ञाणन्ति आह ‘‘याथावपटिवेधतो सयञ्च अकम्पिय’’न्ति। अधिबलकरणं उपत्थम्भनन्ति तं पुग्गले आरोपेन्तो आह ‘‘पुग्गलञ्च…पे॰… करोती’’ति। विसभागधम्मेसु वा अकम्पियत्थो, सभागधम्मेसु उपत्थम्भनत्थो वेदितब्बो।&lt;br&gt;&#xA;अभिमुखं गच्छन्तीति ‘‘उपगच्छन्ती’’ति पदस्स अत्थवचनम्। उपगमनञ्चेत्थ सब्बञ्ञुताय पटिजाननमेवाति वुत्तं ‘‘पटिजाननवसेना’’ति। अट्ठ वा परिसा उपसङ्कमन्तीति एत्थापि पटिजाननवसेन सब्बञ्ञुतन्ति योजेतब्बम्। अट्ठसु परिसासु दस्सितअकम्पियञाणयुत्तोति सम्बन्धो।&lt;br&gt;&#xA;फलसम्पत्तिपवत्तीति सप्पुरिसूपनिस्सयादीनं कारणसम्पत्तीनं फलभूताय पतिरूपदेसवासअत्तसम्मापणिधिआदिसम्पत्तिया पवत्तनम्। आदि-सद्देन सुत्तसेसा सङ्गहिता। तत्थ सप्पुरिसूपनिस्सयादिके। कस्मा पनेत्थ समाने अत्थकिच्चे पटिवेधञाणस्स विय देसनाञाणस्सापि याव अरहत्तमग्गा उप्पज्जमानता न वुत्ताति चोदनं सन्धायाह ‘‘पटिवेधनिट्ठत्ता’’तिआदि । पटिवेधनिट्ठत्ताति पटिवेधस्स परियोसानत्ता। तेनाति पटिवेधपरियोसानभूतेन अरहत्तमग्गञाणेन। तदधिगमेन हि सम्पत्तसकलसब्बञ्ञुगुणो भगवा अनन्तपटिभानो अनुपमाय बुद्धलीळाय धम्मं देसेतुं समत्थो अहोसि। ‘‘पटिलद्धस्सापी’’ति इमिना सब्बथा लभापकस्स पटिवेधानुरूपता देसनाञाणस्स असक्कुणेय्याति दीपेति, तेन च पटिवेधनमत्तेनेत्थ अत्थसिद्धीति दस्सेति। तेनाह ‘‘देसनाञाणस्सा’’तिआदि।&lt;br&gt;&#xA;हानभागियधम्मन्ति वा हानभागियभावस्स कारणम्। कामसहगतसञ्ञादिधम्मन्ति कामगुणारम्मणं सञ्ञामनसिकारादिम्। पुब्बेव कताभिसङ्खारादिन्ति ‘‘चन्दे वा सूरिये वा एत्तकं गते वुट्ठहिस्सामी’’तिआदिना समापज्जनतो पुब्बे पवत्तचित्ताभिसङ्खारपरिकम्मादिम्।&lt;br&gt;&#xA;तदभावग्गहणेनाति किलेसावरणाभावग्गहणेन। ठितिन्ति अत्थिभावम्। तब्बिपरीतायाति ‘‘नत्थि दिन्न’’न्तिआदिकाय मिच्छादिट्ठिया। ठानाभावन्ति अप्पवत्तिं, नत्थिभावं वा। उपरीति इमिस्सा बलानं अनुक्कमकथाय उपरि अनन्तरमेव। विपाकावरणाभावदस्सनादिकस्साति आदि-सद्देन कम्मावरणाभावदस्सनं सङ्गण्हाति। इतरन्ति अधिगमस्स अट्ठानदस्सनम्। तंसहितानं धातूनन्ति रागादिसहितानं सभावानम्। वेमत्तता च तेसं पच्चयविसेससिद्धेन अवत्थादिविसेसेन वेदितब्बा। चरियाहेतूनन्ति रागादिचरियाकारणभूतानं धम्मानम्।&lt;br&gt;&#xA;१. एककनिद्देसवण्णना&lt;br&gt;&#xA;७६१. अयं विसेसोति समानेपि नयद्वयस्स तेसं अहेतुभावादिदीपने एकस्स हेतुभावादिपटिसेधता, इतरस्स रासन्तरासङ्गहोति इदं नानाकरणम्। एकाय जातियाति आदाननिक्खेपपरिच्छिन्नस्स एकस्स भवस्स। तदन्तोगधतायाति गतिअन्तोगधताय। तत्थ तत्थाति तंतंगतिचुतिभवेसु।&lt;br&gt;&#xA;७६२. तथाति अञ्ञद्वारारम्मणताय। खीरादीनं…पे॰… विलक्खणताति यथा खीरस्स दधिभावेन, दधिनो तक्कभावेन विलक्खणतापत्ति, न एवं पञ्चविञ्ञाणानं नहेतुभावादितो अञ्ञस्स सभावापत्ति अत्थीति अत्थो।&lt;br&gt;&#xA;७६३. महत्तेपीति पुथुत्तेपि। बहुभाववाचको हि अयं महा-सद्दो ‘‘महाजनो’’तिआदीसु विय रूपसङ्घाटस्स अधिप्पेतत्ता। अञ्ञथा सभावधम्मस्स का महन्तता, सुखुमता वा। चक्खुविञ्ञाणस्स वचनं कत्वा वुत्तत्ता आह ‘‘चक्खुपसादे मम वत्थुम्ही’’ति। इस्सरियट्ठानन्ति इस्सरियपवत्तनट्ठानम्। तथा हि नं अञ्ञत्थ भावितं विभावेन्तमेव तिट्ठति, अञ्ञविञ्ञाणानि च तेन दिन्ननयानेव तत्थ पवत्तन्ति, अपि दिब्बचक्खुञाणं, यतो तं अन्धस्स न निप्फज्जति।&lt;br&gt;&#xA;७६४. ववत्थितानम्पीति अञ्ञमञ्ञं असंकिण्णानम्पि। पटिपाटिनियमो नियतानुपुब्बिकता। तेनाति ‘‘अब्बोकिण्णा’’ति वचनेन।&lt;br&gt;&#xA;७६६. आवट्टनभावो आवज्जनकिच्चता।&lt;br&gt;&#xA;तेसन्ति रूपादीनम्। एतेसञ्हि रूपादीनं पञ्चहि विञ्ञाणेहि समागमो। अभिनिपतितब्बानि आलम्बितब्बानि, विजानितब्बानीति अत्थो। तेनाह ‘‘आरम्मणकरणेन पटिविजानितब्बानी’’ति। कुसलाकुसलचेतनाय, तंसम्पयुत्तानञ्च यथावुत्तानं ‘‘मनोपुब्बङ्गमा…पे॰… अकुसलं वा’’ति (विभ॰ अट्ठ॰ ७६६) एवं वुत्तानं पटिविजानितब्बानं पटिविजाननन्ति सम्बन्धो। कम्मत्थे हि एतं सामिवचनम्। सहजपुब्बङ्गमधम्मेनाति दस्सनादीहि सहजातफस्सादिना पुब्बङ्गमेन आवज्जनादिना। किच्चन्तरन्ति दस्सनादिकिच्चतो अञ्ञं सम्पटिच्छनादिकिच्चम्।&lt;br&gt;&#xA;अविपाकभावेन कारणेन, तेन वा सद्धिम्। अञ्ञन्ति रूपभावादिम्। भासनकरणकराति विञ्ञत्तिसमुट्ठापनवसेन पवत्तकुसलाकुसलचित्तुप्पादधम्मा। ते एव कायङ्गवाचङ्गं अचोपेत्वा पवत्ता तंसदिसा। पुब्बङ्गमपटिविजाननन्ति पुब्बङ्गमभावेन विजाननं मनोद्वारिकजवनानं पुरेचरभावेन गहणम्। तत्थाति पञ्चद्वारे। ‘‘न पटिसिद्ध’’न्ति वत्वा स्वायमप्पटिसेधो सामत्थियलद्धोति दस्सेतुं ‘‘न कायकम्मं…पे॰… अनुञ्ञातत्ता’’ति वुत्तम्। ‘‘तथा’’ति इदं यथा कायवचीकम्मपट्ठपनं, एवं कुसलादिधम्मसमादानम्पि नत्थीति उपसंहरणत्थं वेदितब्बम्। यदि न भवतो चवति, कथं पञ्चद्वारे चुति वुत्ताति आह ‘‘न पञ्चद्वारिक…पे॰… अतंद्वारिकत्ता’’ति। तस्सा पाळिया। आपाथमत्तन्ति आपाथगमनमत्तं आरम्मणपच्चयभावमत्तम्। अञ्ञन्ति ‘‘रूपं नील’’न्ति एवमादिधम्मविसेसम्। तेनाह ‘‘धम्मसभाव’’न्ति। रूपन्ति च न गण्हातीति रूपारम्मणम्पि समानं ‘‘रूपं नामेत’’न्ति न गण्हाति। तथा चाहु एके ‘‘चक्खुविञ्ञाणसमङ्गी नीलं विजानाति, नो तु नील’’न्ति। रूपनीलादिआकारो रूपारम्मणरूपादानाकारपञ्ञत्ति। तज्जापञ्ञत्ति हेसा यथा अनिच्चतादि। सातिसयं सवितक्कसविचारत्ता। ततो अञ्ञन्ति सद्दारम्मणतो अञ्ञं नामपञ्ञत्तिआरम्मणं, अञ्ञथा सहुप्पत्तिपटिसेधो न सम्भवेय्याति अधिप्पायो।&lt;br&gt;&#xA;मनोद्वारेपीति न पञ्चद्वारेयेव दुतिये मोघवारे, अथ खो मनोद्वारेपि। आवज्जनं द्वत्तिक्खत्तुं…पे॰… दट्ठब्बं एकचित्तक्खणिकस्स आवज्जनस्स उप्पत्तियं तथा असम्भवतो।&lt;br&gt;&#xA;तस्साति याथावकवत्थुविभावनाय पञ्ञाय।&lt;br&gt;&#xA;एककनिद्देसवण्णना निट्ठिता।&lt;br&gt;&#xA;२. दुकनिद्देसवण्णना&lt;br&gt;&#xA;७६७. अधिकरणेसूति पदत्थेसु। अञ्ञत्र सभावं गहेत्वाति अत्थसद्दस्स तत्थ पवत्तनाकारदस्सनं, तेन अत्थसद्दस्स सभावत्थतं दस्सेति। अधिकरणवसेन लिङ्गपरिवत्तिं गच्छति। ‘‘अभिधेय्यानुरूपं लिङ्गवचनानी’’ति हि सद्दविदू वदन्ति।&lt;br&gt;&#xA;दुकनिद्देसवण्णना निट्ठिता।&lt;br&gt;&#xA;३. तिकनिद्देसवण्णना&lt;br&gt;&#xA;७६८. परिपाचितेसूति साधितेसु। ‘‘विहितेसू’’ति एत्थ दुद्धादीसु विय भूतकालता नाधिप्पेताति आह ‘‘विसयविसेसनमत्तमेवा’’ति। ‘‘कम्मं, सिप्प’’न्ति पञ्ञा कारणूपचारेन वुत्ताति आह ‘‘पञ्ञा एव वा…पे॰… वेदितब्बा’’ति।&lt;br&gt;&#xA;कुसलं कम्मं सकं एकन्तं हितसुखावहत्ता। तप्पटिपक्खत्ता इतरं अकुसलं कम्मं नोसकम्। सच्चपटिवेधानुलोमनं सच्चानुलोमनं वुत्तन्ति आह ‘‘तप्पटिवेधपच्चयभावेना’’ति। मग्गसच्चस्स अनुलोमनतो वा सच्चानुलोमिकता, तथा परमत्थसच्चस्स अनुलोमनतो। तेनाह अट्ठकथायं ‘‘मग्गसच्चस्सा’’तिआदि। पञ्ञा वुत्ता पञ्ञाविसये पञ्ञाकिच्चस्स दस्सितत्ता। ‘‘योगविहितेसू’’तिआदिना वुत्तभूमिनिद्देसो, ‘‘कम्मस्सकतं सच्चानुलोमिक’’न्ति वुत्तसरूपनिद्देसो, ‘‘रूपं अनिच्च’’न्तिआदिना वुत्तप्पकारनिद्देसो च यथावुत्ता…पे॰… निद्देसा। ‘‘योगविहितेसु कम्मायतनेसु खन्तिं, कम्मस्सकतं खन्तिं, ‘रूपं अनिच्च’न्ति खन्ति’’न्तिआदिना खन्तिआदिपदेहि योजेतब्बा। ओलोकनं पच्चक्खकरणम्। धम्मा ओलोकनं खमन्तीति पञ्ञाय तदोलोकनसमत्थतमाह।&lt;br&gt;&#xA;७६९. मुञ्चतीति पजहति। आरब्भ-किरियाय अधिट्ठानं समङ्गिभावो, अधिकरणं पट्ठपनन्ति आह ‘‘मुञ्च…पे॰… वत्तुं युत्त’’न्ति।&lt;br&gt;&#xA;७७०. पञ्चसीलदससीलानि कम्मवट्टेकदेसभूतानि सन्धाय तेसं धम्मट्ठितियं समवरोधो वुत्तो। सतिपि सवनेति ‘‘इध, भिक्खवे, अरियसावको पाणातिपाता पटिविरतो’’तिआदिना (अ॰ नि॰ ८.३९; कता॰ ४८०) तथागततो सवने सतिपि। भिक्खुआदीनम्पि तं वुत्तं अधिसीलपञ्ञापनं विय न बुद्धावेणिकन्ति।&lt;br&gt;&#xA;अधिपञ्ञानिब्बत्तेसूति ठपेत्वा अधिपञ्ञं तदञ्ञेसु मग्गफलधम्मेसु। तदधिट्ठानेसूति तस्सा अधिपञ्ञाय अधिट्ठानेसु विपस्सनाधम्मेसु।&lt;br&gt;&#xA;७७१. अपायुप्पादनं अवड्ढिनिब्बत्तनम्। तस्मिंयेव ठानेति तस्मिंयेव खणे।&lt;br&gt;&#xA;तिकनिद्देसवण्णना निट्ठिता।&lt;br&gt;&#xA;४. चतुक्कनिद्देसवण्णना&lt;br&gt;&#xA;७९३. परितस्सनं परित्तासो, चित्तुत्रासो चाति ‘‘न परितस्सती’’ति पदस्स ‘‘न पत्थेति न उत्तसती’’ति अत्थमाह।&lt;br&gt;&#xA;७९६. अरियसच्चेसु धम्मसद्दो ‘‘दिट्ठधम्मो’’तिआदीसु विय। अरियमग्गो, तस्स च फलं धम्मो यथानुसिट्ठं पटिपन्ने अपायेसु अपतमाने धारेतीति। तत्थ पञ्ञाति तस्मिं अरियमग्गफले निस्सयभूते पञ्ञा। तेनाह ‘‘तंसहगता’’ति। अविदितं विदितं विय नेति ञापेतीति नयो, अनुमानं, तस्स नयनं पवत्तनं, तं पन विसुंयेवेकं ञाणुप्पादनन्ति आसङ्काय निवत्तनत्थमाह ‘‘न अञ्ञ…पे॰… विसेसो’’ति। अत्तनो हि अधिगमानुसारेन पराधिगतानं कालत्तये मग्गादीनं पवत्तिआकारानुमानं नयनयनम्। अनुमिननाकारमेव हिस्स सन्धाय वुत्तं ‘‘ञाणस्सेव पवत्तिविसेसो’’ति। कारणञ्च नयनयनस्स सच्चेसु पच्चक्खपवत्तनतो। ‘‘तथा’’ति इमिना यथा मग्गञाणतो अञ्ञापि ‘‘इमिना धम्मेना’’ति वत्तुं युत्तं, तथा पकारन्तरेनपि ‘‘इमिना धम्मेन ञाणेना’’ति एत्थ अत्थो युज्जतीति इममत्थं उपसंहरति। तेनाति तस्मा ञाणेन ञाततो सम्पयोगेहि नयनयनतो। ञाणविसयभावेनाति पटिवेधञाणस्स विसयभावेन। ञातेन पटिविद्धेन चतुसच्चधम्मेन, ञाणसम्पयोगेन वा ञातेन जानित्वा ठितेन मग्गफलधम्मेन।&lt;br&gt;&#xA;सब्बेन सब्बन्ति सब्बप्पकारेन सब्बं, अनवसेसन्ति अत्थो। अद्धत्तयपरियापन्नञ्हि सब्बं तेभूमकसङ्खारगतं सम्मसीयति। नयनतोति नयग्गाहतो। अनुरूपत्थवाचको वा कारणसद्दो ‘‘कारणं वदती’’तिआदीसु विय।&lt;br&gt;&#xA;अन्वयञाणस्सपि परियोगाहेत्वा पवत्तनतो सविसेसो विसयावबोधोति वुत्तं ‘‘धम्मे ञाण…पे॰… अभावा’’ति। विसयोभासनमत्तजाननसामञ्ञेनाति असतिपि अभिसमेच्च गहणे विसयविभावनसङ्खातअवबोधसामञ्ञमत्तेन। ‘‘ञाण’’न्ति सम्मतेसूति ‘‘ञाण’’न्ति वोहरितेसु लद्धञाणवोहारेसु। सम्मुतिवसेनाति धम्मञाणादि विय समुखेन विसये अप्पवत्तित्वा पञ्ञत्तिमुखेन पवत्तम्। अवसेसन्ति सम्मुतिञाणमेवाह। इतरञाणत्तयविसभागन्ति धम्मञाणादिञाणत्तयविधुरम्।&lt;br&gt;&#xA;७९७. कामभवधम्मेति कामभवसङ्खाते धम्मे।&lt;br&gt;&#xA;७९८. साति पठमज्झानपञ्ञा। वीतरागभावनावत्थस्साति ‘‘वीतरागो होती’’ति एवं वुत्तस्स। तन्ति छट्ठाभिञ्ञम्। मग्गञाणञ्हि किच्चतो मग्गसच्चम्पि पटिविज्झति। इतराति हेट्ठिममग्गपञ्ञा। तदुपनिस्सयत्ताति तस्सा छट्ठाभिञ्ञाय, तस्स वा पटिविज्झनस्स उपनिस्सयत्ता पटिविज्झति नाम। यथानुरूपन्ति दिट्ठासवादीनं यथानुरूपम्। आसवक्खयेति आसवक्खयपरियाये कारणूपचारेन। तंनिब्बत्तनतोति तस्स आसवक्खयसङ्खातस्स फलस्स निब्बत्तनतो। इदञ्च ‘‘आसवानं खये ञाणं छट्ठाभिञ्ञा’’ति सुत्ते आगतत्ता वुत्तम्।&lt;br&gt;&#xA;८०१. अभिविसिट्ठेन वा ञाणेन पाकटं करोन्तस्साति अधिगमवसेन पकासं विभूतं करोन्तस्स।&lt;br&gt;&#xA;८०२. वसितापञ्चकरहितं वसिभावं अपापितं पटिलद्धमत्तम्। पटिपदारम्मणसहगता पञ्ञा पटिपदारम्मणसम्बन्धिनीति आह ‘‘पञ्ञाय पटिपदारम्मणुद्देसेना’’ति।&lt;br&gt;&#xA;चतुक्कनिद्देसवण्णना निट्ठिता।&lt;br&gt;&#xA;५. पञ्चकनिद्देसवण्णना&lt;br&gt;&#xA;८०४. तमेव पञ्ञं ‘‘द्वीसु झानेसु पञ्ञा पीतिफरणेना’’तिआदिना विभजति। अभिसन्दनपरिसन्दनपरिपूरणानिपि परिप्फरणं विय फरणापीतिया, तंसहगतसुखस्स च किच्चविसेसभूतानि अधिप्पेतानीति आह ‘‘अभिसन्देतीति…पे॰… वेदितब्ब’’न्ति। आदिना नयेनाति ‘‘अभिसन्देती’’तिआदिना (दी॰ नि॰ १.२२६; म॰ नि॰ १.४२७) सुत्ते आगतनयेन। फरणञ्चेत्थ पीतिसुखसमुट्ठितपणीतरूपेहि कायस्स अभिब्यापनं दट्ठब्बम्। आरम्मणेति पीतिफरणतासुखफरणतासीसेन वुत्तानं तिकदुकझानानं आरम्मणे। ताति पीतिफरणतासुखफरणता।&lt;br&gt;&#xA;समाधिमुखेनाति समाधिं मुखं पमुखं कत्वा, समाधिसीसेनाति अत्थो, समाधिपमुखेन वा उद्देसनिद्देसेन। अञ्ञे किलेसा दिट्ठिमानादयो । अप्पयोगेनाति झानविमोक्खादीनं विय उप्पादनीयपरिकम्मपयोगेन विना। आवज्जनासदिसो हि फलसमापत्तिअत्थो सम्मसनचारो। ठपितत्ताति पवत्तितत्ता। सतिबहुलतायाति सतिया अभिण्हुप्पत्तिया। परिच्छिन्दनसतिया कालस्स सतोति दस्सेतीति योजना।&lt;br&gt;&#xA;पञ्चकनिद्देसवण्णना निट्ठिता।&lt;br&gt;&#xA;६. छक्कनिद्देसवण्णना&lt;br&gt;&#xA;८०५. विसुद्धिभावन्ति विसुद्धिया सब्भावम्। ‘‘दिब्बचक्खुञाणेकदेसत्ता’’ति इदं तस्स परिभण्डञाणत्ता वुत्तम्। तथा हि पाळियं ‘‘सत्तानं चुतूपपातञाणाय चित्तं अभिनीहरति अभिनिन्नामेती’’ति (दी॰ नि॰ १.२४७) आरभित्वा ‘‘सो दिब्बेन चक्खुना विसुद्धेना’’तिआदि (दी॰ नि॰ १.२४६) वुत्तम्। दिब्बस्स तिरोहितविप्पकट्ठादिभेदस्स, इतरस्स च रूपायतनस्स दस्सनसमत्थस्सापि दिब्बचक्खुञाणस्स सिखापत्ति चवमानोपपज्जमानसत्तदस्सनन्ति आह ‘‘मुद्धप्पत्तेन चा’’तिआदि।&lt;br&gt;&#xA;छक्कनिद्देसवण्णना निट्ठिता।&lt;br&gt;&#xA;७. सत्तकनिद्देसवण्णना&lt;br&gt;&#xA;८०६. छब्बिधम्पि पच्चवेक्खणञाणन्ति ‘‘जातिपच्चया जरामरणन्ति ञाण’’न्तिआदिना (विभ॰ ८०६) वुत्तं पटिच्चसमुप्पादङ्गानं पच्चवेक्खणवसेन पवत्तञाणम्। सह गहेत्वाति एकज्झं गहेत्वा विपस्सनारम्मणभावसामञ्ञेन एकत्तेन गहेत्वा। सङ्खिपित्वा वुत्तेनाति पुब्बे छधा वुत्तं विय दस्सितं धम्मट्ठितिञाणन्ति एवं सङ्खिपित्वा वुत्तेन। ‘‘खयधम्म’’न्तिआदिना पकारेन दस्सनन्ति सम्बन्धो। पवत्तञाणस्साति ‘‘जातिपच्चया जरामरण’’न्तिआदिना पवत्तस्स ञाणस्स, पवत्ते वा संसारवट्टे ञाणस्स। ञाणारम्मणा विपस्सना ञाणविपस्सना। विपस्सनाति च ‘‘जातिपच्चया जरामरण’’न्तिआदिना पच्चयपच्चयुप्पन्नधम्मे विभागेन दस्सनतो धम्मट्ठितिञाणं इधाधिप्पेतम्। तस्स खयधम्मतादिजाननं पटिविपस्सना। तेनाह ‘‘विपस्सनापटिविपस्सनादस्सनमत्त’’न्ति।&lt;br&gt;&#xA;एवमेत्थ अट्ठकथाधिप्पायवसेन पाळिया अत्थं दस्सेत्वा इदानि अत्तनो अधिप्पायवसेन दस्सेतुं ‘‘पाळियं पना’’तिआदिमाह। सब्बत्थाति अद्धत्तये पच्चयविसेसेन पच्चयुप्पन्नविसेसनिद्धारणे। ञाणवचनेनाति ‘‘जातिपच्चया जरामरण’’न्तिआदिना ञाणस्स गहणेन। अङ्गानन्ति सत्तसत्ततिया अङ्गानम्। इतिसद्देनाति ‘‘निरोधधम्म’’न्ति एत्थ वुत्तइतिसद्देन। पकासेत्वाति ञाणस्स पवत्तिआकारं जोतेत्वा। तेन धम्मट्ठितिञाणतो अञ्ञंयेव परियोसाने वुत्तं ञाणन्ति दस्सेति। तेनाह ‘‘विपस्सनाञाणं सत्तमं ञाण’’न्ति। अयमेव चेत्थ अत्थो युत्तोति दस्सेन्तो ‘‘न ही’’तिआदिमाह। तत्थ ‘‘तम्पि ञाणन्ति सम्बन्धो न होती’’ति एवं सम्बन्धो न युत्तो अङ्गन्तरभावस्स अविभावनतोति अत्थो। तेन वुत्तं ‘‘तंञाण…पे॰… अनधिप्पेतत्ता’’ति। न हि विसुं विसुं वुत्तमेव एकज्झं वचनमत्तेन अत्थन्तरं होतीति। ‘‘खयधम्मं…पे॰… चा’’ति इमिना पुरिमस्मिं पक्खे उपचयेन दोसमाह।&lt;br&gt;&#xA;सत्तकनिद्देसवण्णना निट्ठिता।&lt;br&gt;&#xA;८. अट्ठकनिद्देसवण्णना&lt;br&gt;&#xA;८०८. पच्चनीकधम्मेति नीवरणादिपच्चनीकधम्मे। दुक्खन्ति समापज्जने असति उप्पज्जनकदुक्खम्।&lt;br&gt;&#xA;अट्ठकनिद्देसवण्णना निट्ठिता।&lt;br&gt;&#xA;१०. दसकनिद्देसो&lt;/p&gt;</description>
    </item>
    <item>
      <title>१७. खुद्दकवत्थुविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/17_khuddakavatthuvibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/17_khuddakavatthuvibhango/</guid>
      <description>&lt;p&gt;१७. खुद्दकवत्थुविभङ्गो&lt;br&gt;&#xA;१. एककनिद्देसवण्णना&lt;br&gt;&#xA;८४३-४. अत्थिपटिच्चं नामाति अत्थिता पटिच्चत्थो नाम, असतिपि सहजातपुरेजातादिभावे यस्मिं सति यं होति, सो तस्स पच्चयोति कत्वा यथा तथा अत्थितामत्तं इध पटिच्चत्थोति अत्थो। तं पन पटिच्चत्थं ब्यतिरेकमुखेन पाकटतरं कातुं ‘‘यथा’’तिआदिमाह। तत्थ निस्सयादिपच्चयभावेन पटिच्चाति वुत्तन्ति निस्सयादिपच्चयभावतो पच्चयभूतं चक्खादि ‘‘पटिच्चा’’ति वुत्तम्। एकिस्सा सेणियाति अट्ठारससु सेणीसु मयं अमुकाय सेणिया जाताम्ह, न अञ्ञे विय अप्पञ्ञाताति एवमेत्थ अत्थं वदन्ति।&lt;br&gt;&#xA;पुरतो करणं पमुखभावकरणम्। निधानरासीति निदहित्वा ठपितधननिचयो। यसोति इस्सरियम्। तं पन येसु वत्तति, तेसु पट्ठापकआणाकरणेहि पाकटो होतीति ‘‘पट्ठापकमदो, आणाकरणमदो’’ति च वुत्तम्।&lt;br&gt;&#xA;८४५. वत्थुनाति जातिआदिपवत्तिहेतुना।&lt;br&gt;&#xA;८४६. पतिट्ठाभावोति कुसलकम्मेसु पतिट्ठानाभावो, सो पन यस्मा कुसलकिरियाय ठानं न होति, तस्मा ‘‘कुसलकरणे अट्ठान’’न्ति आह। पमादसङ्खातस्स अत्थस्स एवमादिको परियायोति योजना। आदि-सद्देन ‘‘वचीदुच्चरिते, मनोदुच्चरिते चित्तस्स वोस्सग्गो, मक्खो, पळासो’’ति च एवमादिकस्स सङ्गहो दट्ठब्बो। ‘‘पमादो पमज्जनादी’’तिआदिको तदत्थप्पकासको, ‘‘चित्तस्स वोस्सग्गो वोस्सग्गानुप्पादन’’न्तिआदिको तप्परियायप्पकासको ब्यञ्जनपरियायो च अपरियन्तोति सम्बन्धो। ‘‘चत्तारो खन्धे दस्सेती’’ति इमिना सतिवोस्सग्गाकारप्पवत्ता चत्तारो अकुसलक्खन्धा पमादोति वदति।&lt;br&gt;&#xA;८४७. अनिवातवुत्तिताय हेतुभूतो चित्तसम्पग्गहो मानविसेसो।&lt;br&gt;&#xA;८४८. उत्तरभावो उत्तरियं, करणेन उत्तरियं करणुत्तरियं, सारम्भेन परस्स किरियतो उत्तरिकिरिया।&lt;br&gt;&#xA;८४९. नेरुत्तिकविधानेनाति इ-कारच्च-कारानञ्च र-कारतापादनेन।&lt;br&gt;&#xA;अत्तहितं अत्ताति उत्तरपदलोपेन निद्देसमाह यथा ‘‘रूपभवो रूपं, भीमसेनो भीमो’’ति च। आदिन्नो, पत्तो वा अत्थो अत्ताति निरुत्तिनयेन पदसिद्धि वेदितब्बा।&lt;br&gt;&#xA;मुद्दितस्साति अङ्कितस्स।&lt;br&gt;&#xA;८५०. जानन्तस्सेव महाजनस्स। उपादानादिपच्चयेति इन्धनुदकचीवरादिके पारिपूरिहेतुके।&lt;br&gt;&#xA;८५१. गण्ठिका सयं गण्ठिकरणतो। पतिरूपवचनतो, अञ्ञेसं गण्ठिभेदतो च गण्ठिभूता।&lt;br&gt;&#xA;८५२. अभेज्जन्तरताय समासेवितताय सुट्ठु आसेवितताय।&lt;br&gt;&#xA;८५३. चिरकालपरिभावितत्तेन तेमनकरणं अल्लभावकरणं, लोभवसेन अवस्सवनन्ति अत्थो।&lt;br&gt;&#xA;एवं सन्ते कथं खीयनन्ति निद्देसोति आह ‘‘खीयनन्ति चा’’तिआदि।&lt;br&gt;&#xA;८५४. चीवरमण्डनादीनन्ति चीवरमण्डना पत्तमण्डना सेनासनमण्डनाति इमेसम्। इदानि तं विसेसनभावं योजेत्वा दस्सेतुं ‘‘चीवरेन ही’’तिआदि वुत्तम्।&lt;br&gt;&#xA;८५५. सभागरहितो, सभागपटिपक्खो वा असभागो, अननुकूलानं पटिक्कूलता वा। तेनाह ‘‘मानथद्धता, विरोधो वा’’ति।&lt;br&gt;&#xA;८५६. सङ्कम्पना उक्कण्ठनावसेन अनवट्ठानं, अनवधानं वा। तस्स तस्स आरम्मणस्स तण्हायना।&lt;br&gt;&#xA;८५७. कायस्साति नामकायस्स। तस्मिञ्हि अविप्फारिके रूपकायोपि अविप्फारिको होति।&lt;br&gt;&#xA;८६०. रागादीनन्ति रागमोहअहिरिकानोत्तप्पविचिकिच्छादीनम्।&lt;br&gt;&#xA;८६१. तिविधम्पि कुहनवत्थुं दस्सेतुन्ति सम्बन्धो। तत्थाति महानिद्देसे। ‘‘तत्थ कतमा कुहना लाभसक्कारसिलोकसन्निस्सितस्सा’’तिआदिना (विभ॰ ८६१) इध खुद्दकविभङ्गे आगतं देसनानयं निस्साय महानिद्देसदेसना पवत्ताति आह ‘‘निस्सयभूताय इमाय पाळिया’’ति।&lt;br&gt;&#xA;अन्तरहितानीति अन्तविकलानि छिन्दन्तानि।&lt;br&gt;&#xA;लाभसक्कारसिलोकहेतु सम्भावनाधिप्पायेन संयताकारदस्सनं कोहञ्ञन्ति आह ‘‘पापिच्छताय निरत्थककायवचीविप्फन्दनिग्गहणं कोरज’’न्ति। यो संवेगबहुलो कुक्कुच्चको पुब्बेनापरं अत्तनोपि किरियं परिसङ्कन्तो पच्चवेक्खमानो तिट्ठति, तादिसं विय अत्तानं दस्सेन्तो ‘‘अतिपरिसङ्कितो’’ति वुत्तो।&lt;br&gt;&#xA;८६४. पसंसामुखेन निन्दनन्ति पसंसावत्थुतो खिपनं बहि छड्डनं यथा ‘‘अदायकं अहो दानपती’’ति।&lt;br&gt;&#xA;८६५. गवेसनकम्मन्ति अप्पकेन लाभेन महन्तस्स परियेसनकब्यापारो।&lt;br&gt;&#xA;८६६. पोक्खरं वुच्चति सुन्दरं, वण्णस्स सुन्दरभावो वण्णपारिपूरी होतीति आह ‘‘वण्णपारिपूरी वा वण्णपोक्खरता’’ति।&lt;br&gt;&#xA;८७९. सेय्यमानादिनिद्देसेसूति ‘‘तत्थ कतमो सेय्यस्स ‘सेय्योहमस्मी’ति मानो’’तिआदिना (विभ॰ ८६९) निद्दिट्ठेसु नवसु माननिद्देसेसु। ‘‘सेय्यादिपुग्गलो’’ति इदं तत्थ पाळियं सेय्यादीनं नवन्नं पुग्गलानं आमट्ठत्ता वुत्तम्। इध पन पुग्गलामसने सति सेय्यपुग्गलो च आमसितब्बो सिया। तेनेवाह ‘‘सेय्यमानभावेपी’’ति। सेय्यमानभावेपीति पि-सद्दो आकड्ढको असेय्यमाननिद्देसेपि पुग्गलामसनस्स कतत्ता। यस्स कस्सचीति सेय्यादीसु यस्स कस्सचि पुग्गलस्स।&lt;br&gt;&#xA;८८०. पुरिममानस्साति पुब्बे पवत्तस्स सदिसमानस्स, हीनमानस्स वा, सदिसमानवसेनेव पन पाळि आगता।&lt;br&gt;&#xA;८८१. ‘‘मिगानं कोत्थुको अन्तो, पक्खीनं पन वायसो’’ति (जा॰ १.३.१३५) वचनतो आह ‘‘पक्खिजातीसु वायसो अन्तो लामको’’ति।&lt;br&gt;&#xA;८८२. विरागन्ति अरहत्तम्।&lt;br&gt;&#xA;८८३. मानसम्पयुत्तच्छन्दो तण्हाछन्दो। मानसभावं अनुगतो सेय्यादितो सम्पग्गण्हनवसेन पवत्तो मानसम्पयुत्तकत्तुकम्यताछन्दो वा मानच्छन्दो।&lt;br&gt;&#xA;८८४. तत्थाति तस्मिं विलम्बने निप्फादेतब्बे। युत्तं अनुच्छविकम्। मुत्तं विस्सट्ठम्। सिलिट्ठं सहितं, अत्थद्वयविभावकं वा।&lt;br&gt;&#xA;८८८. अनुद्दयस्सेवाति मेत्तायन्तस्स विय अनुकम्पन्तस्स विय विकप्पनाति आह ‘‘सहनन्दितादिकस्सा’’ति, मेत्तादिपतिरूपेन पवत्तगेहसितसिनेहस्साति अत्थो। तेनाह ‘‘तादिसो रागो’’ति। अत्थो युज्जतीति एवम्पि ‘‘तत्था’’ति पाळिपदस्स अत्थो युज्जति। परानुद्दयताहेतुको हि परानुद्दयतासहितो सो वितक्कोति।&lt;br&gt;&#xA;८९०. कामगुणपारिपूरिया येभुय्येन लोको सम्भावेतीति आह ‘‘अनवञ्ञत्तत्थमेव कामगुणे च पत्थेती’’ति।&lt;br&gt;&#xA;एककनिद्देसवण्णना निट्ठिता।&lt;br&gt;&#xA;२. दुकनिद्देसवण्णना&lt;br&gt;&#xA;८९१. बन्धतीति कुज्झनाकारं बन्धति घटेति। उपनाहो हि आघातवत्थुना चित्तं बन्धन्तो विय होति, यतो अञ्ञथा पवत्तित्वापि अविदिते उपनाहे आघातवत्थुसन्निस्सितोव होति।&lt;br&gt;&#xA;८९२. दन्तेहि छिन्दित्वाति दन्तेहि छिन्दित्वा विय एकदेसं अपनेत्वा एकदेसं गहेत्वाति अधिप्पायो।&lt;br&gt;&#xA;८९४. अच्चयं कत्वाति वीतिक्कमं कत्वा। पटिच्छादनेति अत्तना कतस्स अच्चयस्स पटिच्छादने। वोच्छिन्दनं वीतिक्कमकिरियाय अप्पटिजानवसेन उपच्छिन्दनं, वोच्छिन्दनेन छादना वोच्छिन्दनछादना।&lt;br&gt;&#xA;असम्माभासने सठ-सद्दो लोके निरुळ्होति आह ‘‘यो न सम्मा भासति, सो सठो’’ति। सठस्स यक्खसूकरसदिसतं दस्सेन्तो ‘‘कुच्छि वा पिठि वा जानितुं न सक्का’’ति आह, इन्दजालसदिसो वा एसो दट्ठब्बो।&lt;br&gt;&#xA;यो सब्बथा विपन्नज्झासयोपि समानो कायवचीभेदमत्तेन अत्तानं सम्पन्नं विय दस्सेत्वा लोकं वञ्चेन्तो अञ्ञथा सन्तं अञ्ञथा पवेदेति। तेनाह ‘‘तेनेतं साठेय्यं मायातो बलवतरा वञ्चनाति दट्ठब्ब’’न्ति। सन्तदोसपटिच्छादनमेव हि माया। तेनेवाति बलवतरवञ्चनाभावेनेव। दळ्हकेराटियञ्हि ‘‘परिक्खतता’’ति वुत्तम्।&lt;br&gt;&#xA;९०८. अभावेपीति पि-सद्देन ‘‘को पन वादो भावे’’ति दस्सेति। यदिपि हि पुथुज्जनानं, एकच्चानञ्च सेक्खानं यथारहं अत्ताभिनिवेसादीहि कतूपकारं रूपरागादिसंयोजनकिच्चं साधेति, एकच्चानं पन विना एव तेहीति कस्सचिपि किलेसस्स अविक्खम्भितत्ता कथञ्चिपि अविमुत्तो कामभवो अज्झत्तग्गहणस्स विसेसपच्चयोति ‘‘अज्झत्त’’न्ति वुच्चति, तदभावतो ‘‘बहिद्धा’’ति लद्धवोहारे रूपारूपभवे केवलम्पि संयोजनकिच्चं साधेन्तं पवत्ततीति, ततो एव रूपारूपावचरसत्तानं बहिद्धासंयोजनभावहेतजातन्ति च ‘‘बहिद्धासंयोजन’’न्ति वुच्चतीति इममत्थमाह ‘‘सक्कायदिट्ठादीनं…पे॰… योजनं नामा’’ति।&lt;br&gt;&#xA;दुकनिद्देसवण्णना निट्ठिता।&lt;br&gt;&#xA;३. तिकनिद्देसवण्णना&lt;br&gt;&#xA;९०९. अविज्जाभवतण्हाहि विय इस्सामच्छरियदोमनस्सादिसहायभूतेन दोसेनपि भवाभिसङ्खरणं होतीति ‘‘अकुसलमूलानेव वट्टमूलानी’’ति। तेनाह ‘‘तीहि…पे॰… कथितो’’ति।&lt;br&gt;&#xA;९१९. रूपारूपावचरविपाकानं सन्तपणीतभावेन उळारतमत्ता तत्थ सातिसयो भवरागो वुत्तो।&lt;br&gt;&#xA;९२०. मानेन ठपनाति मानेन सेय्यादिवसेन अत्तनो ठपना। ठपनाति च दहना, पग्गण्हना वा।&lt;br&gt;&#xA;९२१. तंसम्पयुत्ताति दोससम्पयुत्ता।&lt;br&gt;&#xA;९२२. तेसं वण्णभेदन्ति तेसं जीवानं वण्णविसेसं, तेसं वा तथा कथेन्तानं सुत्वा। ब्यापीति सकललोकब्यापी, सकलसरीरब्यापी वा। परिमण्डलोति परमाणुप्पमाणो हुत्वा परिमण्डलो। आदि-सद्देन अङ्गुट्ठप्पमाणो वयप्पमाणोतिआदिकं सङ्गण्हाति।&lt;br&gt;&#xA;९२३. उतुविपरिणामजो सीतादिउतुविपरिवत्तजातो। ओपक्कमिको अत्तनो, परस्स वा तादिसउपक्कमनिब्बत्तो। विसमपरिहारजो चिरासनचिरट्ठानादिना कायस्स विसमपरिहरणतो जातो। सन्निपातजो सञ्चयतो पट्ठाय पच्चेकं विसमाकारतो दोसत्तयसमोधानतो जातो। कम्मसमुट्ठानो उतुविपरिणामादीहि विना कम्मतो समुट्ठितो। पित्तसेम्हवातसमुट्ठाना पन पित्तादीनं अधिकभावेनेव वुत्ता। सब्बस्सापि हि रोगस्स दोसत्तयं आसन्नकारणं दोसप्पकोपेन विना अभावतो। कम्मं पधानकारणं कतोकासे एव तस्मिं उप्पज्जनतो, इतरं पन तस्स सहकारिकारणं दट्ठब्बम्। तयिदं पुब्बेकतहेतुवादिनो पटिक्खिपन्ति। उपपज्जवेदनीयफलम्पि पुब्बेकतहेतुकपक्खिकमेव अतीतद्धिकत्ता कम्मस्साति अरुचिसूचनत्थं किर-सद्दग्गहणं करोति ‘‘उपपज्जवेदनीयञ्च किर पटिक्खिपन्ती’’ति।&lt;br&gt;&#xA;९२४. दाहकारणतायाति रागादिदसविधग्गिदाहस्स, नरकग्गिदाहस्स च कारणताय।&lt;br&gt;&#xA;९२६. पुथुनिमित्तसभावेसूति पुथु नानाकिलेसादीनं कारणसभावेसु।&lt;br&gt;&#xA;९३१. अद्दनं अद्दा मद्दवो, अनेकत्थत्ता धातूनं तप्पटिक्खेपेन अनद्दाति आह ‘‘अमुदुता वा अनद्दा’’ति।&lt;br&gt;&#xA;९३६. अयोनिसोमनसिकारहेतुकत्ता आवज्जनाय अकुसलानुकूलकिच्चता दट्ठब्बा।&lt;br&gt;&#xA;तिकनिद्देसवण्णना निट्ठिता।&lt;br&gt;&#xA;४. चतुक्कनिद्देसवण्णना&lt;br&gt;&#xA;९३९. एवं-सद्देनाति निदस्सनत्थेन एवं-सद्देनाति अधिप्पायो। भवो एव अभिवुद्धो अभवो यथा ‘‘असेक्खा धम्मा’’ति (ध॰ स॰ तिकमातिका ११)। दुतियस्मिं पक्खे भवाभवसद्देन सम्पत्तिविपत्तियो, वुद्धिहानियो वा वुत्ताति वेदितब्बा।&lt;br&gt;&#xA;अगतियाति अयुत्तगतिया, अप्पतिरूपकिरियायाति अत्थो।&lt;br&gt;&#xA;कोधूपायास…पे॰… मातुगामा वा ऊमिआदिभयन्ति योजना। पञ्चकामगुणमातुगामग्गहणेति पञ्चकामगुणग्गहणे, मातुगामग्गहणे च।&lt;br&gt;&#xA;‘‘सयंकतं सुखदुक्ख’’न्तिआदिका दिट्ठि यदिपि अञ्ञेसम्पि दिट्ठिगतिकानं अत्थेव, तिम्बरुको पन तथादिट्ठिको भगवन्तं उपसङ्कमित्वा पुच्छीति सा दिट्ठि ‘‘तिम्बरुकदिट्ठी’’ति (सं॰ नि॰ २.१८) वुत्ता। तेनाह ‘‘तिम्बरुको…पे॰… आगतत्ता’’ति।&lt;br&gt;&#xA;चतुक्कनिद्देसवण्णना निट्ठिता।&lt;br&gt;&#xA;५. पञ्चकनिद्देसवण्णना&lt;br&gt;&#xA;९४०. आगमनस्स पटिसन्धिग्गहणवसेनाति अधिप्पायो।&lt;br&gt;&#xA;९४१. उपचयनतोति वड्ढनतो। अञ्ञथाति लाभतो तक्कनतो च अञ्ञप्पकारो गहितोति तं दस्सेन्तो ‘‘सद्धारुचिआदीही’’ति आह। अनुस्सवतो हि सद्दहनं, रुच्चनं पन जातिस्सरञाणतोपि होति। आदि-सद्देन खन्तिआदीनं सङ्गहो।&lt;br&gt;&#xA;९४२. अक्खन्ति मूलं एतेसन्ति अक्खन्तिमूलका। दुक्कटदुब्भासिततादिदोसा तादिसानि कायवचीमनोदुच्चरितानि।&lt;br&gt;&#xA;९४३. उदग्गतासङ्खातो अवूपसमो न उद्धच्चसङ्खातोति पीतिया एव सविप्फारिकतासङ्खातं असन्तसभावं आह। अवूपसमहेतुभूतोति विक्खेपहेतुभूतो। पीतिया आकारोति पीतिया पवत्तिआकारो।&lt;br&gt;&#xA;पञ्चकनिद्देसवण्णना निट्ठिता।&lt;br&gt;&#xA;६. छक्कनिद्देसवण्णना&lt;br&gt;&#xA;९४४. तेनाति कोधादीनंयेव विवादमूलत्ता।&lt;br&gt;&#xA;९४५. कुसलानुयोगे सातच्चं कुसलानुयोगसातच्चम्।&lt;br&gt;&#xA;गणेन सत्तसमूहेन सङ्गणि सन्निपतनं येन सद्धिं, तेन सङ्गति गणसङ्गणिका। कस्सचि घासच्छादनादिकस्स।&lt;br&gt;&#xA;९४६. उपवितक्केतीति आरम्मणं उपेच्च तक्केति।&lt;br&gt;&#xA;९४८. अधिच्चसमुप्पन्निकोति ‘‘अधिच्चसमुप्पन्नो अत्ता च लोको चा’’ति एवंवादी।&lt;br&gt;&#xA;छक्कनिद्देसवण्णना निट्ठिता।&lt;br&gt;&#xA;८. अट्ठकनिद्देसवण्णना&lt;br&gt;&#xA;९५२. ओसीदनाकारेनाति कत्तब्बकम्मे अनुस्सहनाकारेन।&lt;br&gt;&#xA;९५८. ते अभिनिवेसा असञ्ञीवादा वदन्ति एतेहीति।&lt;br&gt;&#xA;अट्ठकनिद्देसवण्णना निट्ठिता।&lt;br&gt;&#xA;९. नवकनिद्देसवण्णना&lt;br&gt;&#xA;९६०-९६३. दसमस्साति अट्ठानघातस्स।&lt;br&gt;&#xA;अज्झत्तन्ति गोचरज्झत्तं अधिप्पेतम्। एतस्स गाथावचनस्स। निट्ठपेत्वाति अभिनिविस्स।&lt;br&gt;&#xA;९६४. अञ्ञेसं फस्सादीनं सङ्खतभावे यथासकंपच्चयेहि। येनाकारेन मानस्स सातिसया पवत्ति, तं दस्सेतुं ‘‘अहन्ति, अस्मीति चा’’ति वुत्तम्। अत्तनोति दिट्ठिगतपरिकप्पितस्स अत्तनो। यथा मानस्स सम्पग्गहवसेन, एवं तण्हाय ममत्तवसेन, दिट्ठिया निच्चादिवसेन पवत्ति विसेसवती समानेपि अनागतकालामसनेति आह ‘‘भविस्सन्ती…पे॰… वुत्तो’’ति। ‘‘अहमस्मी’’ति पन पवत्तमानस्सेव भवतीति सब्बपदसाधारणस्स मानस्सेव वसेन इञ्जितादिता अट्ठकथायं वुत्ता।&lt;br&gt;&#xA;नवकनिद्देसवण्णना निट्ठिता।&lt;br&gt;&#xA;१०. दसकनिद्देसवण्णना&lt;br&gt;&#xA;९७०. सङ्कप्पनन्ति ‘‘कुसलता’’ति वुत्तपदस्स अत्थवचनम्। तस्सा उपायचिन्ताय। मिच्छाभावो सावज्जभावो। तदाकारो मोहोति यथावुत्ताकारेन पवत्ते चित्तुप्पादे मोहो। तस्सापि यथावुत्तपच्चवेक्खणायपि यथाकतपापेपि। अधिमानसम्पयुत्तं सञ्जाननं पकतिपुरिसन्तरदस्सनादिवसेन पवत्तं दिट्ठिसम्पयुत्तचित्तं फलं विय विमुत्तन्ति गहितं दट्ठब्बम्।&lt;br&gt;&#xA;दसकनिद्देसवण्णना निट्ठिता।&lt;/p&gt;</description>
    </item>
    <item>
      <title>१८. धम्महदयविभङ्गो</title>
      <link>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/18_dhammahadayavibhango/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/pALi/03_TIkA/03_abhidhammapiTaka/02_vibhanga-mUlaTIkA/18_dhammahadayavibhango/</guid>
      <description>&lt;p&gt;१८. धम्महदयविभङ्गो&lt;br&gt;&#xA;१. सब्बसङ्गाहिकवारवण्णना&lt;br&gt;&#xA;९७८. धातुसम्भव…पे॰… सङ्गहितत्ताति एत्थ खन्धादीनं कामधातुआदिधातूसु सम्भवभेदभिन्नानं निरवसेसतो सङ्गहितत्ताति विभागेन योजना, तथा सेसेसुपि परियापन्नपभेदभिन्नानन्तिआदिना। तत्थ ‘‘निरवसेसतो सङ्गहितत्ता’’ति इमिना ‘‘सब्बसङ्गाहिकवारो’’ति अयमस्स अत्थानुगता समञ्ञाति दस्सेति। यस्मा चेत्थ खन्धादीनं द्वादसन्नं कोट्ठासानं अनवसेससङ्गहो, तस्मा एवं दुतियवारादीनञ्चेत्थ अनुप्पवेसो वेदितब्बो। खन्धादीनमेव हि तेसं सम्भवादिविचारो उप्पत्तानुप्पत्तिदस्सनवारोति वत्तुं युत्तोति योजना। अनुप्पत्तिदस्सनञ्चेत्थ अत्थापत्तिसिद्धं वेदितब्बम्। न हि तत्थ ‘‘कति खन्धा न पातुभवन्ती’’तिआदिपाळि अत्थि।&lt;br&gt;&#xA;९७९. पुच्छानुरूपन्ति येनाधिप्पायेन पुच्छा कता, तदनुरूपम्। अवितथब्याकरणं नाम बुद्धानं एव आवेणिकं, अञ्ञेसं तं यादिच्छिकं सुतक्खरसदिसन्ति आह ‘‘सब्बञ्ञुवचनं विञ्ञाय कतत्ता’’ति।&lt;br&gt;&#xA;सब्बसङ्गाहिकवारवण्णना निट्ठिता।&lt;br&gt;&#xA;२. उप्पत्तानुप्पत्तिवारवण्णना&lt;br&gt;&#xA;९९१. ‘‘कामभवे’’ति इदं ओकासवसेन वत्वा पुन सत्तसन्तानवसेन वत्तुं ‘‘कामधातुसम्भूतानञ्चा’’ति वुत्तन्ति तमत्थविसेसं दस्सेन्तो ‘‘इद्धिया…पे॰… अत्थो’’ति आह। ‘‘न वत्तब्बं सिया’’ति कस्मा वुत्तं, यदिपि असञ्ञसत्तानं अचक्खुकत्ता रूपायतनं अच्चन्तसुखुमत्ता हेट्ठिमभूमिकानञ्च अगोचरो, समानभूमिकानं पन वेहप्फलानं, उपरिभूमिकानञ्च सुद्धावासानं चक्खायतनस्स गोचरो होतीति आयतनादिकिच्चं करोतियेवाति सक्का वत्तुम्। यं पनेत्थ वित्थारतो वत्तब्बं, तं हेट्ठा वुत्तमेव। ‘‘हेट्ठतो अवीचिनिरयं परियन्तं कत्वा उपरितो परनिम्मितवसवत्तिदेवे अन्तोकरित्वा यं एतस्मि’’न्तिआदिना (ध॰ स॰ १२८७) वुत्तपदेसा कामावचरादिओकासा। ते सत्तनिकाया च धातूति वुच्चन्ति समुदायस्स अवयवाधारभावतो यथा ‘‘मासपुञ्जो मासो’’ति। सत्ता उप्पज्जन्ति एत्थाति सत्तुप्पत्ति, उप्पज्जनट्ठेन सत्ताव उप्पत्ति सत्तुप्पत्तीति एवं ओकाससत्तलोकद्वयस्स सत्तुप्पत्तिपरियायो वेदितब्बो। सत्तभावेन उप्पत्ति, न अनुपादिन्नक्खन्धा विय सङ्खारभावेनेवाति अधिप्पायो। के पन तेति आह ‘‘सत्तावासवसेन…पे॰… उपादिन्नकक्खन्धा’’ति। तंतंपरियापन्नानन्ति तंतंसत्तावासपरियापन्नानं सत्तानं, सङ्खारानमेव वा। सदिसाधिट्ठानभावेनाति सदिसाकारेन पवत्तमानानं खन्धानं पतिट्ठानभावेन। येभुय्येन हि तस्मिं सत्तावासे धम्मा समानाकारेन पवत्तन्ति।&lt;br&gt;&#xA;उप्पत्तानुप्पत्तिवारवण्णना निट्ठिता।&lt;br&gt;&#xA;३. परियापन्नापरियापन्नवारवण्णना&lt;br&gt;&#xA;९९९. तत्थ, अञ्ञत्थ चाति तस्मिं, अञ्ञस्मिञ्च भवे, ओकासे च। परिच्छेदकारिकाय कामादितण्हाय परिच्छिज्ज आपन्ना गहिताति परियापन्नाति तंतंभवादिअन्तोगधा तंतंपरियापन्ना।&lt;br&gt;&#xA;परियापन्नापरियापन्नवारवण्णना निट्ठिता।&lt;br&gt;&#xA;६. उप्पादककम्मआयुप्पमाणवारो&lt;br&gt;&#xA;१. उप्पादककम्मवण्णना&lt;br&gt;&#xA;१०२१. धातुत्तयभूतदेववसेनाति कामादिधातुत्तये निब्बत्तदेवानं वसेन।&lt;br&gt;&#xA;उप्पादककम्मवण्णना निट्ठिता।&lt;br&gt;&#xA;२. आयुप्पमाणवण्णना&lt;br&gt;&#xA;१०२६. सुपरिमज्जितकञ्चनादासं विय सोभति विज्जोततीति सुभो, सरीरोभासो, तेन सुभेन किण्णा विकिण्णाति सुभकिण्णा।&lt;br&gt;&#xA;१०२७. तंतंमनसिकारन्ति परित्तपथवीकसिणादिगतमनसिकारम्। अप्पनाक्खणेपीति पि-सद्देन पुब्बभागं सम्पिण्डेति। छन्दनं आरम्मणपरियेसनं छन्दो, कत्तुकम्यताछन्दो। पणिधानं चित्तट्ठपना पणिधि, सञ्ञाविरागादीहि आरम्मणस्स विसेसनं तथापवत्ताय भावनाय आरम्मणकरणमेव।&lt;br&gt;&#xA;विपुलं वुच्चति महन्तं, सन्तभावोपि महनीयताय महन्तमेवाति आह ‘‘विपुला फलाति विपुलसन्तसुखायुवण्णादिफला’’ति।&lt;br&gt;&#xA;१०२८. यं चातुमहाराजिकानं आयुप्पमाणं, सञ्जीवे एसो एको रत्तिदिवो, ताय रत्तिया तिंस रत्तियो मासो, तेन मासेन द्वादसमासिको संवच्छरो, तेन संवच्छरेन पञ्च वस्ससतानि सञ्जीवे आयुप्पमाणम्। यं तावतिंसानं आयुप्पमाणं, एसो काळसुत्ते एको रत्तिदिवो…पे॰… तेन संवच्छरेन वस्ससहस्सं काळसुत्ते आयुप्पमाणम्। यं यामानं आयुप्पमाणं, एसो सङ्घाते एको रत्तिदिवो…पे॰… तेन संवच्छरेन द्वे वस्ससहस्सानि सङ्घाते आयुप्पमाणम्। यं तुसितानं आयुप्पमाणं, रोरुवे एसो एको रत्तिदिवो…पे॰… तेन संवच्छरेन चत्तारि वस्ससहस्सानि रोरुवे आयुप्पमाणम्। यं निम्मानरतीनं आयुप्पमाणं, महारोरुवे एसो एको रत्तिदिवो…पे॰… तेन संवच्छरेन अट्ठ वस्ससहस्सानि महारोरुवे आयुप्पमाणम्। यं परनिम्मितवसवत्तीनं देवानं आयुप्पमाणं, तापने एसो एको रत्तिदिवो…पे॰… तेन संवच्छरेन सोळस वस्ससहस्सानि तापने आयुप्पमाणम्। महातापने उपड्ढन्तरकप्पो। अवीचियं एको अन्तरकप्पो च आयुप्पमाणन्ति वदन्ति। देवानं अधिमुत्तकालकिरिया विय तादिसेन पुञ्ञबलेन अन्तरापि मरणं होतीति ‘‘कम्ममेव पमाण’’न्ति वुत्तन्ति वेदितब्बम्। एवञ्च कत्वा अब्बुदादिआयुपरिच्छेदोपि युत्ततरो होतीति।&lt;br&gt;&#xA;किं झानन्ति अट्ठसु झानेसु कतरं झानम्। भवसीसानीति भवग्गानि, पुथुज्जनभवग्गं अरियभवग्गं सब्बभवग्गन्ति वेहप्फलादीनं समञ्ञा। कस्सचि सत्ताति पुथुज्जनस्स, कस्सचि पञ्चाति सोतापन्नस्स, सकदागामिनो च, कस्सचि तयोति अनागामिनो वसेन वुत्तम्। तस्मा सो ब्रह्मकायिकादीहि चुतो अरूपं उपपज्जन्तो वेदितब्बो। ‘‘नवसु ब्रह्मलोकेसु निब्बत्तअरियसावकानं तत्रूपपत्तियेव होति, न हेट्ठूपपत्ती’’ति (विभ॰ अट्ठ॰ १०२८) अयं अट्ठकथापाठोति अधिप्पायेन ‘‘यं पना’’तिआदि वुत्तम्। ‘‘तत्रूपपत्तिपि होति उपरूपपत्तिपि, न हेट्ठूपपत्ती’’ति पन पाठोति तेन ‘‘हेट्ठूपपत्तियेव निवारिता’’तिआदिवचनेन पयोजनं नत्थि। अरूपधातूपपत्ति च न निवारिताति सम्बन्धो। अरूपधातूपपत्ति न निवारिता ‘‘मत्थके ठितोव परिनिब्बाती’’ति नियमस्स अनिच्छितत्ता।&lt;br&gt;&#xA;अञ्ञत्थाति कामलोके। तत्थाति रूपलोके। अयं अट्ठकथाति ‘‘पठमज्झानभूमियं निब्बत्तो…पे॰… परिनिब्बाती’’ति एवं पवत्ता अट्ठकथा। तेनेवाति यस्मा रूपधातुयं उपपन्नो अधिप्पेतो, न उपपज्जनारहो, तेनेव कारणेन। तस्साति यथावुत्तस्स रूपधातुयं उपपन्नस्स अरियसावकस्स। येन रूपरागेन तत्थ रूपभवे उपपन्नो, तस्मिं अरूपज्झानेन विक्खम्भिते सम्मदेव दिट्ठादीनवेसु यथा कामरूपभवेसु आयतिं भवाभिलासो न भविस्सति, एवं अरूपभवेपीति दस्सेन्तो आह ‘‘पुन…पे॰… भविस्सतियेवा’’ति। तत्थ निब्बत्तोति रूपधातुयं उपपन्नो। अरियमग्गं भावेत्वाति हेट्ठिमं अरियमग्गं सम्पादेत्वा। निब्बत्तभवादीनवदस्सनवसेनाति तस्मिं रूपभवे निब्बत्तोपि तत्थेव आदीनवदस्सनवसेन। अनिवत्तितभवाभिलासोति उपरि अरूपभवे अविस्सट्ठभवपत्थनो, यतो अरूपधातुयं उपपज्जनारहो। तस्स वसेनाति तादिसस्स अरियसावकस्स वसेन। ‘‘कस्सचि पञ्च, कस्सचि तयो अनुसया अनुसेन्ती’’ति अयं यमकपाळि (यम॰ २.अनुसययमक.३१२) पवत्ता।&lt;br&gt;&#xA;आयुप्पमाणवण्णना निट्ठिता।&lt;br&gt;&#xA;७. अभिञ्ञेय्यादिवारवण्णना&lt;br&gt;&#xA;१०३०. ‘‘रुप्पनलक्खणं रूपं, अनुभवनलक्खणा वेदना’’तिआदिना सामञ्ञलक्खणपरिग्गाहिका। ‘‘फुसनलक्खणो फस्सो, सातलक्खणं सुख’’न्तिआदिना विसेसलक्खणपरिग्गाहिका।&lt;br&gt;&#xA;‘‘चत्तारो खन्धा सिया कुसला’’तिआदीसु इध यं वत्तब्बं, तं खन्धविभङ्गादीसु वुत्तं, तस्मा तत्थ वुत्तनयेनेव गहेतब्बन्ति अधिप्पायो। सेसं यदेत्थ न वुत्तं, तं सुविञ्ञेय्यमेवाति।&lt;br&gt;&#xA;अभिञ्ञेय्यादिवारवण्णना निट्ठिता।&lt;br&gt;&#xA;धम्महदयविभङ्गवण्णना निट्ठिता।&lt;br&gt;&#xA;इति सम्मोहविनोदनिया टीकाय लीनत्थवण्णना&lt;br&gt;&#xA;विभङ्ग-अनुटीका समत्ता।&lt;/p&gt;</description>
    </item>
  </channel>
</rss>
